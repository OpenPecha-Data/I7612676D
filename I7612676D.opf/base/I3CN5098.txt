༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W3CN5096 ImageGroup: 13CN5098
LCCN : nInla/a ISBN : 
nn//a
Title :
 དཔལ་ལྡན་ཀརྨ་པའི་བཀའ་སྲུང་ཆོས་སྐྱོང་རྣམས་ཀྱི་བྱུང་བ་དང་བླ་མ་བརྒྱུད་པའི་རིམ་པ། །
dpal Idan karma pa'i bka' srung chos skyong mams kyi hyung ba dang bla
ma brgyud pa'i rim pa/
Author:
 to-be-supplied
to -be-supplied
Descriptor: n /a
Original Publication : n /a
Place: n /a
Publisher: n/a
Date : n/a
Volume:
Total Volumes:
TBRC Pages:
Introductory Pages: n /a
Text Pages: n/a
Scanning Information : Scanned at Tibetan Buddhist Resource Center, 1430 Massachusetts Ave , 5th Floor,
Cambridge, Mass. 02138.

KARMAPA
༄༅།།དཔལ་ལྡན་ཀརྨ་པའི་བཀའ་བློན་པོ་ལྟར་མི་
ཕྱུར་བ་པ་བླ་མ་བརྒྱུད་པའི༌བླ་
༄༅ {{ 
དཔལ་
གྱིའ ་ད བང་ངོ། ས་
མཛད་པ་པོ། ཀརྨ་མཁས་མཆོག་གཞན་ཕན་དབང་པོའི་སྡེ།
མཚུར་ཕུ་དགོན་གཙུག་ལག་དཔེ་རྙིང་ཕྱོགས་སྒྲིག་ཁང་ནས་བསྐྲུན།

དཀར་ཆག
གླེང་བརྗོད། … … …… . . . … … …….
དཔེ་སྐྲུན་གསལ་བཤད། … … … …… …
རྒྱལ་བསྟན་སྙིང་པོ་དཔལ་ལྡན་ཀརྨ་པའི་བཀའ་སྲུང་ཆོས་སྐྱོང་རྣམས་ཀྱི་ལོ་རྒྱུས།
(1} དབལ་ཡེ་ཤེས་མགོན་བོ། . 
[1] དཔལ་མགོན་པོའི་ལོ་རྒྱུས་བརྗོད་པ། … … …… ……… ……… …… …………… 20
[2] ལོངས་སྤྱོད་རྫོགས་སྐུ་དང་ཆ་མཐུན་པར་ཡེ་ཤེས་པའི་སྤྲུལ་ཚུལ། .… ……
[3] སྐྱེ་བ་སྤྲུལ་སྐུ་ས་བཅུའི་བྱང་སེམས་དང་ཆ་མཐུན་པ་འཇིག་རྟེན་པའི་སྐྱེ་རྒྱུད། …
[4] ཡེ་ཤེས་མགོན་པོའི་བྱིན་རླབས་མན་ངག་སོགས་བླ་བརྒྱུད་བྱུང་བའི་རིམ་པ། …
(2} དཔལ་ལྷ་མོ་རང་བྱུང་རྒྱལ་མོ། . .
[1] རང་བྱུང་རྒྱལ་མོའི་ལོ་རྒྱུས་མདོ་ཙམ་བརྗོད་པ། … … … ……… … .
[2] ཡེ་ཤེས་པའི་སྤྲུལ་ཚུལ། … … … … …
[3] 
འཇིག་རྟེན་པའི་སྐྱེ་རྒྱུད། …
[4] དཔལ་ལྡན་ལྷ་མོའི་མན་ངག་ཕྱག་བཞེས་བླ་བརྒྱུད་ཀྱི་རིམ་པ།
{3} རྒྱལ་བོ་ཆེན་བོ་རྣམ་ཐོས་སྲས། . … … … ….
[1] རྒྱལ་པོ་ཆེན་པོ་རྣམ་ཐོས་སྲས་ཀྱི་ལོ་རྒྱུས། …
[2] ཡེ་ཤེས་པའི་སྤྲུལ་ཚུལ། . ……

4 དཀར་ཆག
[3] འཇིག་རྟེན་པའི་སྐྱེ་རྒྱུད། . 
• • ， 。 、 • ， ， ， ， ， ， ， ， ， ， ， ， ， ， ， ， ， 120
[4] བླ་མ་བརྒྱུད་པའི་རིམ་པ་ཇི་ལྟར་བྱུང་ཚུལ། …
{4} སྔགས་ཀྱི་བདག་པོ། .. … … ……… … ……
[1] ལས་མཁན་ཆེན་པོ་སྔགས་ཀྱི་བདག་པོའི་ལོ་རྒྱུས། … …… … … …
[2] ཡེ་ཤེས་པའི་སྤྲུལ་ཚུལ། …
[3] འཇིག་རྟེན་པའི་སྐྱེ་རྒྱུད། . … … 
• • • • • • • • ， ， ， ， ， ， ， ， ， ， ， ， ， ， 140
[4] བླ་མ་བརྒྱུད་པའི་བཀའ་བབ་ཇི་ལྟར་བྱུང་ཚུལ། … ……
(5} དམ་ཅན་སྐྱེས་བུ་ཆེན་པོ། .
[1] དམ་ཅན་སྐྱེས་བུ་ཆེན་པོའི་ལོ་རྒྱུས། … … 
• • • • • • ·••， ， ， ， ， ， ， ， ， ， ， ， 145
[2] ཡེ་ཤེས་པའི་སྤྲུལ་ཚུལ། …
， ， ， ， ， ， ， ， ， ， ， ， ， ， ， ， ， ， ， ， ， ， ， 14）
[31 འཇིག་རྟེན་པའི་སྐྱེ་རྒྱུད། .
[4] བླ་མ་བརྒྱུད་པའི་རིམ་པ། … … … …… ………. 
{6} ཟིན་མགོན་ཐོད་ཕྲེང་ཅན།…
1] སྲིན་མགོན་ཐོད་པའི་ཕྲེང་བ་ཅན་གྱི་ལོ་རྒྱུས། …
[2] ཡེ་ཤེས་པའི་སྤྲུལ་ཚུལ། … ………
[31 འཇིག་རྟེན་པའི་སྐྱེ་རྒྱུད། … … …
， ， ， ， ， ， ， ， ， ， ， ， ， ， ， ， ， ， ， ， ， ， ， IO0
[4] བླ་མ་བརྒྱུད་པའི་རིམ་པ། … …
， ， ， ， ， ， ， ， ， ， ， ， ， ， ， ， ， ， ， ， ， ， ， ， ， 120
(7} ཞིང་སྐྱོང་སེངྒེ་གདོང་བ་ཅན། . 
， ， ， ， ， ， ， ， ， ， ， ， ， ， ， ， ， ， ， ， ， ， ， ， ， 190
158
[1] ཞིང་སྐྱོང་སེངྒེའི་གདོང་པ་ཅན་གྱི་ལོ་རྒྱུས། 

དཀར་ཆག 5
[21 ཡེ་ཤེས་པའི་སྤྲུལ་ཚུལ། … ………… ……
[31 འཇིག་རྟེན་པའི་སྐྱེ་རྒྱུད། 
， ཟ ， ， ， ， ， ， ， ， ， ， ， ， ， ， ， ， ， ， ， ， ， ， ， ， ， ， ， ， 1 0 1
[4] བླ་མ་བརྒྱུད་པའི་རིམ་པ། .… … ……… … …
ཡེ་ཤེས་མགོན་པོ་བེར་ནག་ཅན་གྱི་ལོ་རྒྱུས་ངོ་མཚར་རྒྱ་མཚོའི་སྤྲིན་གྱི་རྔ་བོ་ཆེ།
179
[1] མཆོད་པར་བརྗོད་པ། … … …… 
[2]མགོན་པོའི་རང་བཞིན་བརྗོད་པ། . .
[3]རྒྱུད་ལ་བརྟེན་པའི་རྒྱུད་ངོས་བཟུང་བ། … …… ……
[4] ཞལ་གཟིགས་ལ་བརྟེན་པ།
[5]ཇི་ལྟར་བརྒྱུད་པའི་ཚུལ་བརྗོད་པར་བྱ་བ། … … ……… ………………… …………
[6]མཇུག་དོན་སྨོན་ཚིག … … …
ཆོས་སྐྱོང་དགྱེས་ཤིང་བྱིན་འབེབས་རོལ་མོའི་ཁུངས་དང་རྒྱུ་མཚན། … 291
དཔེ་སྐྲུན་སྨོན་ཚིག … 
………………………… . 307

གླེང་བརྗོད།
༄༅། །གངས་ཅན་བོད་ཡུལ་གྱི་སྒྲུབ་བརྒྱུད་ཤིང་རྟ་བརྒྱད་པོ་རང་རང་གིས་བསྟེན་
ཅིང་འགོ་བའི་འཇིག་རྟེན་དང་འཇིག་རྟེན་ལས་འདས་པའི་བསྟན་སྲུང་རྣམས་ཀྱི་
བྱུང་བ་དང་སྒྲུབ་སྐོར་མན་ངག་སོགས་མཐའ་ཡས་པ་ཞིག་མཆིས་པ་ལས། འདིར་
རྗེ་ཀརྨ་པ་ཡབ་སྲས་བརྒྱུད་པར་བཅས་པས་ཆོས་སྐྱོང་བེར་ནག་པོ་ཅན་ལྕམ་དྲལ་
ལམ་མ་མགོན་མགར་གསུམ་ཞེས་པ་འདི་ཉིད་ལ་རྩལ་འདོན་མཛད་ཅིང་། ཌོམྦི་
ཧེ་རུ་ཀས་རྒྱུད་བཅོ་བརྒྱད་ཀྱི་དགོངས་པ་བསྡུས་ནས་མཛད་པའི་ཞལ་སྦྱོར་གྱི་རྒྱུ་
གཞུང་དང༌། རྗེ་མར་པའི་སྙན་བརྒྱུད་ལྷོ་བྲག་མགོན་པོའི་གཞུང་རྣམས་དོན་
གཅིག་ཏུ་བསྡུས་ནས་གྲུབ་ཆེན་པཀྱིས་ཞལ་གཟིགས་དང་བསྟུན་ནས་མཛད་པའི་
མགོན་པོའི་གཞུང་ནི་རྩ་བ་ཡིན་ལ། དེ་ལ་ཞྭ་དམར་གཉིས་པ་མཁའ་སྤྱོད་དབང་
པོས་(1350 - 1405)དུས་མཁྱེན་(1110 - 1193)ལུགས་ཀྱི་ཡུམ་རྐྱང་དང་རས་
ཆེན་(1148 - 1218)ལུགས་ཀྱི་ཡབ་རྐྱང་རྣམས་གཅིག་ཏུ་སྦྲགས་ཏེ་འཁོར་ལོ་བཞི་
རིམ་དུ་སྒོམ་པ་འདི་མཛད། རྗེ་དྲུག་པ་མཐོང་བ་དོན་ལྡན་ (1416 - 1453)གྱིས་
དེའི་རྗེས་སུ་འབྲངས་ནས་མགོན་པོའི་ལས་བྱང་ཆེན་མོ་སྡང་བ་རྣམ་སྲེག་གམ་
མགོན་ཉོབ་མ་ཞེས་འབོད་པ་དེ་མཛད། (འདི་འདོན་རྫོབ་ཆེ་བས་མཚན་འདི་ལྟར་བཏགས་
པ་འདྲ། དེང་སང་འདི་དང་རྗེ་ཞྭ་དམར་ལྔ་པས་(1525 - 1583)ཆོག་ཁྲིགས་མཛད་པའི་སྡང་བ་
རྣམ་སྲེག་ལས་བཏུས་པ་གཉིས་མཚན་ནོར་ནས་འབོད་པར་སྣང་།) དེ་ལ་མི་བསྐྱོད་ཞབས་
ཀྱིས་ངེད་རང་གི་རྗེས་འཇུག་རྣམས་ཟ་འདོད་ལ་སློབ་གཉེར་མི་ནུས་པ་ཞིག་འདུག་
པས་མགོན་པོ་འདི་ཉུང་ངུར་བསྡུ་བའི་ཆོག་ཁྲིགས་ཤིག་བྲིས་ཞེས་བཀའ་གནང་བ་

8 གླེང་བརྗོདབ
ལ་བརྟེན་ནས་རྗེ་དཀོན་མཆོག་འབངས་ཀྱིས་པར་ཚན་གསུམ་དུ་མཛད་ནས་པར་དུ་
བཀོད་པ་སེར་མའི་གཞུང་(བླ་རྒན་རྣམས་ཀྱི་གསུང་རྒྱུན་ལ། ཆོ་ག་བསྡུས་པ་དེས་རྟེན་འབྲེལ་
འཆུགས་ནས་བསྟོད་པ་བསྡུས་པས་ཀར་བསྟན་གྱི་སྙན་གྲགས་ཆུང་དུ་སོང་། མཆོད་པ་བསྡུས་པས་
ཀར་བསྟན་གྱི་ལོངས་སྤྱོད་ཆུང་དུ་སོང་བ་དང་། ཞྭ་དམར་བཅུ་པར་དབུ་ཉེས་བྱུང་བ་ཡང་འདིས་
རྐྱེན་བྱས་ཚུལ་སོགས་མང་པོ་བཤད་རྒྱུ་འདུག་ཀྱང་། འདི་རྗེ་ཞྭ་དམར་བས་རང་དགར་བྱས་པ་ག་
ལ་ཡིན། ལས་བྱང་ཆེན་མོའི་མཇུག་ཏུའང་རྒྱས་བསྡུས་སྣ་ཚོགས་བྱ་ཚུལ་གསུངས་ཤིང་། རྗེ་འདིས་
ཀུན་རིག་ལའང་ཆོག་ཁྲིགས་མཛད་པས་རྟེན་འབྲེལ་ཉེས་ལུགས་བཤད་རྒྱུ་མི་འདུག་པས། གཞུང་
ཆེན་མོའི་ཉམས་ལེན་གྱི་རྒྱུན་ཆད་པ་ནི་ཕལ་ཆེར་ཚོགས་སུ་ཚབ་ཤ་རེ་ཆད་ན་རྒྱུད་སྡེ་རེ་གཅོད་
པའི་ལུགས་སུ་སོང་བ་འདྲ།)ཞེས་ད་ལྟ་རང་རེས་དགུ་གཏོར་སོགས་སུ་གདོན་རྒྱུའི་ཆོ་ག་
རྒྱས་པ་དེ་ཡིན། འདིའི་ཕྲིན་ལས་ཤིན་ཏུ་རྒྱས་པས། གཞུང་ཆེན་མོ་དངོས་ཉམས་སུ་
ལེན་མཁན་དཀོན་དུ་སོང་ནས་ལུང་རྒྱུན་མ་ཟད་དཔེ་རྒྱུན་ཡང་ཆད་ཉེར་ཐུག་པ་
གཟིགས་ནས། གཞུང་ཆེན་མོའི་ལུང་རྒྱུན་སྤེལ་བ་དང་། ཆོ་ག་དེའི་ཐོག་ནས་དུས་
གཏོར་རེ་ཙམ་གཏོང་མཁན་བྱུང་ནའང་དགོས་པ་ཆེ་བར་གཟིགས་ནས་རྗེ་བཅོ་ལྔ་
པས་མི་ནུབ་བསྟན་རྒྱལ་མ་དང་། དེ་བཞིན་མཚལ་མའི་གཞུང་རྐང་ཚུགས་པ་རྡོ་རྗེ་
ནོར་བུའི་ཕྲེང་བ་སོགས་མགོན་པོའི་ཆོས་སྐོར་མང་དུ་མཛད། མདོར་ན་ཆོ་ག་གཅིག་
ལ་ཡབ་ཡུམ་རྐྱང་སྒྲུབ། སྦྲགས་སྒྲུབ་བྱ་ལུགས་སོགས་མན་ངག་མཐའ་ཡས་པ་
འབྱུང་སྟེ། སི་ཏུ་ཆོས་རྒྱན་ཕྱི་མས་(1586 - 1632)མཛད་པའི་བེར་ཅན་ལོ་རྒྱུས་སུ་
གསལ་བའི་རྗེ་དབང་ཕྱུག་རྡོ་རྗེས་(1556 - 1603)མཛད་པའི་ཕྱི་ནང་གསང་བའི་
སྒྲུབ་སྐོར་ཡིག་ཆ་རྣམས་དང་། ཞྭ་དམར་ཐམས་ཅད་མཁྱེན་པ་དཀོན་མཆོག་འབངས་
ཀྱིས་མཛད་པའི་ནག་རྒྱལ་ཕག་གསུམ་གྱི་གཞུང་པོད་ལས་ཁམས་གསུམ་ཟ་བྱེད་
ནག་པོ་ཆེན་པོའི་མན་ངག་ཤོག་དྲིལ་སོགས་ཀྱི་པུསྟི། གཞན་ཡང་བཀའ་འགྱུར་

བགླེང་བརྗོདརྡོ་། ༡
པར་མ་དང་བྲིས་མ་ཁག་གི་ཁྲོད་དུ་བཞུགས་པའི་མགོན་པོའི་རྒྱུད་རྒྱ་གཞུང་ཆེས་
མང་དུ་ཡོད་པ་ཡིན། །
ལྷག་པར་དེབ་འདིར་པར་དུ་འཁོད་པ་ནི། དང་པོ་སྒྲགས་སྔགས་གྲྭ་རིག་
འཛིན་མཁའ་སྤྱོད་གླིང་གི་སློབ་དཔོན་དཔལ་ཁང་ལོ་ཙཱ་བའི་སྐུ་སྐྱེ་ཀརྨ་གཞན་ཕན་
དབང་པོའི་སྡེས་ཕྱི་ལོ་ ༡༦༠༦ ལོར་མཛད་པའི་དཔལ་ལྡན་ཀརྨ་པའི་བཀའ་སྲུང་
ཆོས་སྐྱོང་རྣམས་ཀྱི་ལོ་རྒྱུས་ཁོག་འབུབས་མདོར་བསྡུས་པ་ཐེག་མཆོག་རིག་པ་
འཛིན་པའི་མགུལ་རྒྱན་གཏུམ་ཆེན་རྔམ་པའི་ང་རོ་འདོད་དགུ་ཀུན་སྩོལ་ཞེས་པ་འདི་
བོད་མའི་བསྟན་སྲུང་གི་རྣམ་ཐར་ཀུན་ལས་དུས་ཚོད་སྔ་ཤོས་དང་ནང་དོན་ཕྱུག་
གྲས་སུ་གཏོགས་ཤིང་། ཆོས་སྐྱོང་མང་པོའི་རྣམ་ཐར་ཕྱོགས་གཅིག་ཏུ་བཀོད་པ་
འདི་འདྲ་བ་ཡང་འཇམ་དཔལ་སྙིང་པོའི་བསྟན་འཛིན་འོལ་ཁ་རྗེ་དྲུང་ངམ་སླེ་ལུང་རྗེ་
དྲུང་སྐུ་ཕྲེང་ལྔ་པ་བཞད་པའི་རྡོ་རྗེས་(1697-1740)ཕྱི་ལོ་༡༧༣༤ ལོར་མཛད་པའི་
དམ་ཅན་བསྟན་སྲུང་རྒྱ་མཚོའི་རྣམ་པར་ཐར་པ་ཆ་ཤས་ཙམ་བརྗོད་པ་སྔོན་མེད་
ལེགས་བཤད་ཅེས་པའང་ཡོད། གཉིས་པ་དཔལ་ཡེ་ཤེས་ཀྱི་མགོན་པོ་རྡོ་རྗེ་བེར་
ནག་པོ་ཅན་གྱི་ལོ་རྒྱུས་ཀུན་གྱི་སྤྱོད་ཡུལ་མ་ཡིན་པའི་མཆོག་གསང་གསལ་བར་
བསྒྲགས་པ་ངོ་མཚར་རྒྱ་མཚོའི་སྤྲིན་གྱི་རྔ་བོ་ཆེ། ཞེས་པ་འདིའི་མ་རྩོམ་ལ་ངོ་མཚར་
གསར་པའི་གཏམ་སྙན་ཞེས་སི་ཏུ་ཆོས་ཀྱི་རྒྱལ་མཚན་ཕྱི་མས་མཛད་ཅིང་། དེ་ལ་རྗེ་
བཅོ་ལྔ་པས་(1871-1922)དབུ་ཞབས་ཀྱི་མཆོད་བརྗོད་ཚིགས་བཅད་སོགས་
མཛད་ནས་བསྐྱར་སྒྲིག་གནང་བ་འདི་གཙོ་ཆེར་མགོན་པོ་བེར་ཅན་རང་གི་ལོ་རྒྱུས་
དང་བླ་མ་བརྒྱུད་རིམ་ཡིན་འདུག་ལ། སྐབས་འགར་དཔལ་ཁང་སྐུ་སྐྱེས་མཛད་པའི་
ཡིག་ཆར་འཐད་མི་འཐད་ཀྱི་དཔྱད་པའང་མཛད་འདུག་པས་ལོ་རྒྱུས་འདི་གཉིས་
གུང་སྒྲིག་ནས་བལྟ་ཐུབ་ན་སྒྲོ་འདོགས་མང་པོ་སེལ་ཐུབ་པར་འདུག་སྙམ། གསུམ་

10 གླེགླེང་བརྗོདརྡོ་།
པ་ཡང་དཔལ་ཁང་སྐུ་སྐྱེས་མཛད་པའི་རྡོ་རྗེ་ཡེ་ཤེས་མེའི་སྤུ་གྲི་བསྟན་དགྲ་ཀུན་
འཇོམས་ཞེས་པ་ལས་ཁོལ་དུ་ཕྱུང་བའི་ཆོས་སྐྱོང་དགྱེས་ཤིང་བྱིན་འབེབས་པ་རོལ་
མོ་རྣམས་ཀྱི་ཁུངས་དང་རྒྱུ་མཚན་ཞེས་པ་འདི་དེང་དུས་རྔ་ཡི་ཕྱི་རྡུང༌། དྲིལ་བུའི་
ནང་རྡུང་ཤེས་ཀྱང་རྒྱུ་མཚན་ལོ་རྒྱུས་མི་ཤེས་པ་རྣམས་ལ་ཕན་ཐོགས་པ་འདུག་སྙམ།
སྤྱིར་ཀཾ་ཚང་གི་ཆོས་སྐྱོང་ནི་རྗེ་དུས་མཁྱེན་དང་པཀྵི་གཉིས་ཀ་སྐུ་རྒྱུད་རྙིང་མ་ཡིན་
པས་ཆོས་སྐྱོང་ཡང་རྙིང་ལུགས་གཙོ་ཆེ། དགུ་གཏོར་གྱི་འཆམས་སོགས་ལའང་
ལུགས་དུ་མ་འདྲེས་པས་ཀུན་འདུས་ནོར་བུའི་ལུགས་ཟེར་བ་ཡིན། མགོན་པོའི་རྔ་
འཆམས་ཞེས་རྗེ་དྲུག་པས་མཛད་པའི་རང་ལུགས་ཐུན་མིན་གྱི་འཆམས། རྗེ་བདུན་
པས་རྐང་སྟབས་ལག་སྟབས་སོགས་ཅུང་ཟད་བཅོས་པ། དེ་ལ་ཟུར་ལུགས་སྒར་
ལུགས་གཉིས་སུ་ཡོད་ཅིང་ལྟད་མོ་མི་ཆེ་ཡང་ངོ་མཚར་ཤིན་ཏུ་ཆེ་ཟེར་བ་ད་ལྟ་དེའི་
རྒྱུན་ཡང་དཀོན་པོ་འདུག མདོར་ན་བོད་འདི་ཆོས་སྐྱོང་སྲུང་མ་གདུག་པ་ཅན་ལ་
དགའ་བས་ལྷ་གསོལ་འདྲེ་གསོལ་ལ་ཐུག་ན་སྐྱབས་འགྲོའི་བསླབ་བྱ་དང༌། བརྒྱུད་
པའི་དམ་ཚིག་འགལ་མི་འགལ་ལ་མིག་མི་བལྟ་བར་ཐོད་པ་གཏུགས་རྐྱང་གི་
ལུགས་སྲོལ་ཞིག་འཇགས་འདུག་པས། ཡེ་ཤེས་དང་འཇིག་རྟེན་གྱི་སྲུང་མའི་རྣམ་
གཞག་ཤེས་ཤིང་། ལས་རྒྱུ་འབྲས་ཡལ་བར་མི་བོར་བས་ཆོས་སྐྱོང་བསྟེན་པ་ཐར་
པ་དང་ཐམས་ཅད་མཁྱེན་པ་སྒྲུབ་པའི་གྲོགས་སུ་འགྲོ་བ་ཞིག་དགོས་རྒྱུར་འདུག དེ་
མིན་བསྟན་པ་ལ་སྡང་བའི་སྙིང་ཁོག་ཏུ་བཅུག་སྟེ་སྡིགས་མཛུབ་གཞན་ལ་འཛུགས་
པ་དང་། གསང་སྔགས་ཟབ་མོའི་ཚིག་ཙམ་ལ་ཁག་བཏགས་ནས་འཚེ་བ་ཆོས་སུ་སྨྲ་
བའི་ལས་ལ་འཇུག་པ་ནི་བསྟན་པའི་རྒྱུན་དང༌། འཇིག་རྟེན་གྱི་ཞི་བདེ་ལ་ཤིན་ཏུ་
གནོད་པས་ལས་ཅི་ལ་ཐུག་ཀྱང་སྤོང་དགོས་སོ

གླེང་བརྗོདརྡོ ། 11
དེ་བཞིན་དཔལ་ལྡན་ས་སྐྱའི་མཁས་གྲུབ་ཆེན་པོ་འཇམ་མགོན་ཨ་མེས་ཞབས་
ཀྱིས་ཕྱི་ལོ་༡༦༤༡ ལོར་མཛད་པའི་དཔལ་རྡོ་རྗེ་ནག་པོ་ཆེན་པོའི་ཟབ་ཆོས་སྐོར་
རྣམས་བྱུང་བའི་ཚུལ་ལེགས་པར་བཤད་པ་བསྟན་སྲུང་ཆོས་ཀུན་གསལ་བའི་ཉིན་
བྱེད་ཅེས་པ་དང་། དུས་རབས་བཅོ་བརྒྱད་པའི་ནང་བྱོན་པ་གདན་ས་ཆེན་པོ་བཀྲ་
ཤིས་ལྷུན་པོའི་ལོ་ཆེན་སྤྲུལ་སྐུ་བློ་བཟང་བསྟན་འཛིན་རྒྱལ་མཚན་གྱིས་མཛད་པའི་
བཅོམ་ལྡན་འདས་རྡོ་རྗེ་ནག་པོ་ཆེན་པོ་གུར་གྱི་མགོན་པོའི་ལོ་རྒྱུས་དང་། ལྷ་མོ་བྷ་
ཏྲ་པུ་ཏྲའི་ལོ་རྒྱུས་སོགས་གྲུབ་མཐའ་རིས་མེད་ཀྱི་སྐྱེས་བུ་དམ་པ་ཚོས་མཛད་པའི་
ཆོས་སྐྱོང་གི་བྱུང་བ་སོགས་ལའང་སྤྱན་རེས་གཡོ་བར་མཛོད། སྔོན་འགྲོའི་ངོ་སྤྲོད་
ཐུང་ཐུང་འདི་བྲེལ་སྟབས་ངང་བྲིས་པས་ནོར་འཁྲུལ་ཡོད་ངེས་ལགས་ན་ཐུགས་རྟོག་
ཞིབ་པར་མཛོད། དེབ་འདི་འདོན་ཐེངས་གཉིས་པའི་སྐབས་ངོ་སྤྲོད་རྒྱས་པ་ཞིག་
འབྲི་རྒྱུའི་འདུན་པ་ཡོད། རེ་ཞིག་འདིས་ཆོག་པར་བྱས་སོ། །
ཕྱི་ལོ་༢༠༡༢ ཟླ་༡ ཚེས་༢༤ རབ་བྱུང་བཅུ་བདུན་པའི་ལྕགས་ཡོས་ཧོར་ཟླ་༡༢
ཚེས་༡ ཉིན་བརྒྱུད་པ་འདིའི་བླ་མ་དང་ཆོས་སྐྱོང་ལ་ལས་འབྲེལ་ཁྱད་པར་ཅན་ཐོབ་
ཅིང་ཀརྨ་པའི་མཚན་ཙམ་ཡི་དམ་དུ་བྱེད་པ་ཨོ་རྒྱན་ཕྲིན་ལས་རྡོ་རྗེར་འབོད་པས་
དཔལ་ལྡན་སྟོད་རྒྱུད་གྲྭ་ཚང་གསང་ཆེན་ཆོས་ཀྱི་ཕོ་བྲང་དུ་སྦྱར་བའོ། །

༄༅། །དཔལ་ལྡན་ཀརྨ་པའི་བཀའ་སྲུང་ཆོས་སྐྱོང་རྣམས་ཀྱི་
ལོ་རྒྱུས་ཁོག་འབུབས་མདོར་བསྡུས་པ་ཐེག་མཆོག་
རིག་པ་འཛིན་པའི་མགུལ་རྒྱན་གཏུམ་ཆེན་
རྔམ་པའི་ང་རོ་འདོད་དགུ་ཀུན་སྩོལ་
ཅེས་བྱ་བ་བཞུགས་སོ། །
མཛད་པ་བོ། ཀརྨ་མཁས་མཆོག་གཞན་ཕན་དབང་བོའི་སྡེ།

༄༅། །ན་མོ་གུ་རུ་མ་ཧཱ་ཀཱ་ལ་ཡ། རིགས་ཐམས་ཅད་ཀྱི་ཁྱབ་བདག དཀྱིལ་འཁོར་
ཐམས་ཅད་ཀྱི་གཙོ་བོ། ཁྱབ་བདག་རྒྱལ་དབང་ཀརྨ་པ་ཡབ་སྲས་དང་། དཔལ་
མགོན་པོ་ལྕམ་དྲལ་གཉིས་སུ་མེད་པའི་ཞབས་ལ་ཕྱག་འཚལ་ལོ། །
གདོད་ནས་སྤྲོས་མཚན་ཉེ་བར་ཞི་ཡང་མ་རུངས་གདུལ་དཀའི་དོན་སླད་དུ། །
རབ་འཇིགས་བསྐལ་མེའི་གཟི་བྱིན་ལས་ལྷག་སྟོང་གསུམ་གཡོ་བའི་རྫུ་འཕྲུལ་གྱིས། །
བདུད་བཞིའི་དཔུང་ཚོགས་ཕྱེ་མར་འཇོམས་བྱེད་དཔལ་མགོན་ནག་པོ་ལྕམ་དྲལ་
དང༌། །དབྱེར་མེད་རྒྱལ་དབང་ཀརྨ་པ་དེའི་ཞབས་རྡུལ་དད་པའི་གཙུག་གིས་མཆོད། །
ཕྲིན་ལས་ཀུན་བདག་ཁྲག་འཐུང་དཔལ་ཆེན་ལྕམ་དྲལ་གྱི། །
རྒྱུད་དང་མན་ངག་ཟབ་མོའི་རིང་ལུགས་སྣང་མཛད་པ། །
ཀླུ་སྒྲུབ་མཆོག་སྲེད་ཨཎྜ་པ་དང་པདྨ་འབྱུང༌། །
མལ་གྱོ་ལ་སོགས་ལོ་པཎ་བརྒྱུད་པར་བཅས་ལ་འདུད། །
རྒྱལ་བསྟན་སྙིང་པོ་ཀརྨ་ཀཾ་ཚང་གི །
བཀའ་སྲུང་མགོན་པོ་ལྕམ་དྲལ་ལ་སོགས་ཀྱི། །
ལོ་རྒྱུས་དབྱེ་བ་འགའ་ཞིག་འདིར་སྤྲོ་བས། །
མཁའ་འགྲོའི་ཚོགས་ཀྱིས་བཟོད་པར་མཛད་དུ་གསོལ། །
དེ་ལ་རྒྱལ་བསྟན་སྙིང་པོ་ཀརྨ་བཀའ་བརྒྱུད་ཀྱི་བསྟན་སྲུང་ཆོས་སྐྱོང་རྣམས་ཀྱི་ལོ་
རྒྱུས་<གཙོ་བོར་མགོན་པོ་ལྕམ་དྲལ་གཉིས་ཀྱི་ལོ་རྒྱུས་ལ་དོན་ཚན་རྒྱུད་ཀྱི་ཁུངས་རྐང་གྲངས།
ཡེ་ཤེས་པ་དང་འཇིག་རྟེན་པའི་སྤྲུལ་ཚུལ་དང་སྐྱེ་རྒྱུད། སྐུའི་རྣམ་འགྱུར་དང་རིགས་ཀྱི་དབྱེ་བསྡུ།
ཕྱོགས་གར་གཏོགས་ངོས་གཟུང་བ། བླ་མ་བརྒྱུད་པའི་ལོ་རྒྱུས། སྐབས་སུ་མཆན་བུས་བཀྲོལ་བ་
༡ བྲམ་ཟེ་མཆོག་སྲེད་ཡིན།

20 བཀའ་བརྒྱུད་ཀྱི་བསྟན་སྲུང་།
ལས་འཁོར་ལོ་བཞི་རིམ་ན་ཡོད་པའི་འཁོར་གྱི་ལོ་རྒྱུས་རྣམས་ཡོད་དོ། །མཆན།>མདོ་ཙམ་
བརྗོད་པར་བྱ་བ་ལ། ཐོག་མར་དཔལ་མགོན་པོའི་ལོ་རྒྱུས་བརྗོད་པར་བྱ་སྟེ། དེ་
ཡང་སྔོན་བཅོམ་ལྡན་འདས་ཀྱི་སྤྱན་སྔར་རྒྱལ་བའི་བསྟན་པ་དང་འཁོར་རྣམ་བཞི་
བསྲུང་བར་ཞལ་གྱིས་བཞེས་པའི་མགོན་པོ་ལྕམ་དྲལ་ནི་སྲུང་མ་ཐམས་ཅད་ལས་
མཆོག་ཏུ་གྱུར་པ་ཡིན་ལ། གསང་སྔགས་ལྟར་ན་སྟོན་པ་ཉིད་ཀྱིས་གསུངས་པ་དང་།
བྱིན་གྱིས་བརླབས་ནས་ཕྱག་ན་རྡོ་རྗེས་གསུངས་པ་ལ་སོགས་པའི་རྒྱུད་ཀྱང་མང་
ཞིང་། མཁའ་འགྲོ་མ་རྣམས་ཀྱིས་རྒྱས་བཏབ་ནས་རྒྱ་མཚོའི་འགྲམ་དང་དུར་ཁྲོད་
ལ་སོགས་སུ་བཞུགས་པ་ལས། ཀླུ་སྒྲུབ་དང་བྲམ་ཟེ་མཆོག་སྲེད་པདྨ་སམྦྷ་ཝ་
སོགས་གྲུབ་པའི་སློབ་དཔོན་རྫུ་འཕྲུལ་ཅན་རྣམས་ཀྱིས་མཁའ་འགྲོ་མའི་ཕྱག་རྒྱ་
བཀྲོལ་ནས་མི་ཡུལ་དུ་སྤྱན་དྲངས། དེ་ལས་ལོ་པཎ་སྤྲུལ་པའི་སྐུ་རྣམས་ཀྱིས་བོད་
ཡུལ་འདིར་ཡང་འགྱུར་སྔ་ཕྱི་གཉིས་ཀར་མང་དུ་བསྒྱུར་ཅིང་། རྒྱ་བོད་ཐམས་ཅད་
དུ་གཙུག་ལག་ཁང་ཆེན་པོ་རྣམས་ཀྱི་སྲུང་མར་མངའ་གསོལ་ཞིང་། བསྟན་པ་
མཐའ་དག་སྐྱོང་ལ། སྒྲུབ་ཐབས་མན་ངག་རྣམས་ནི་དེང་སང་གི་བར་དུ་གྲགས་པ་
ཡིན་ཅིང་། དེ་དག་རྣམས་ཀྱི་ནང་ནས་སྒྲུབ་བརྒྱུད་ཀརྨ་བཀའ་བརྒྱུད་ཀྱི་བཀའ་སྲུང་
ཆོས་སྐྱོང་རྣམས་ཀྱི་གཙོ་བོ་དཔལ་ནག་པོ་ཆེན་པོ་བེར་ནག་ཅན་དུ་གྲགས་པ་འདི་
ཉིད་ནི། གསང་སྔགས་སྔ་འགྱུར་གྱི་རྒྱུད་དུ་གཏོགས་པ་རིན་པོ་ཆེ་དཔུང་རྒྱན་གྱི་
རྒྱུད་ཆེ་ཆུང་། དྲེགས་པ་ཕོ་དགུའི་རྒྱུད་དགུ། ཕོ་ཉ་ཀིང་ཀ་རའི་རྒྱུད་<འདི་ཕྱོགས་
བཅུ་མགོན་པོ་གསུངས་པའི་ཁུངས། མཆན།>རྣམས་ནས་གསུངས་ཤིང་། གསང་སྔགས་
ཕྱི་འགྱུར་གྱི་རྒྱུད་མཁའ་འགྲོ་མ་རྡོ་རྗེ་གུར་དང་། བྱེ་བྲག་མགོན་པོའི་རྒྱུད་ལས་དེང་
སང་བདེ་མཆོག་གི་རྒྱུད་ཕྲན་དུ་གཏོགས་པ། མགོན་པོ་སྤྱིའི་རྒྱུད་གསང་བ་དངོས་
གྲུབ་འབྱུང་བ་ལེའུ་ཉེར་ལྔ་པ་པཎྜི་ཏ་ཨ་བྷ་ཡ་དང་ལོཙྪ་བ་ཁེར་གད་པ་བནེ་འཁོར་

མགོན་པོའི་ལོ་རྒྱུས། _21
ལོ་གྲགས་ཀྱིས་བསྒྱུར་པ། མགོན་པོ་མངོན་པར་འབྱུང་བའམ་ནག་པོ་ཆེན་པོའི་
རྒྱུད་ཅེས་བྱ་བ་ལེའུ་ལྔ་བཅུ་པ་བལ་པོ་ས་མནྟ་བིདང་རྭ་ལོཙྪ་བ་ཆོས་རབ་ཀྱིས་
བསྒྱུར་པ་འདི་མགོན་པོ་སྐོར་གསུམ་གྱི་རྩ་བ་ལྟ་བུ་ཡིན་ཞིང་། རྒྱུད་འདི་གཉིས་དེང་
སང་བཀའ་འགྱུར་དུ་བཞུགས་ལ། དེ་ལས་འཕྲོས་པའི་བཤད་རྒྱུད་ནག་པོ་ཆེན་པོ་
དཔལ་ཡོན་ཏན་གྱི་འཁོར་ལོ་མཁའ་འགྲོ་མའི་ཚོགས་ཐམས་ཅད་ཀྱི་བདག་པོ་ཞེས་
བྱ་བའི་དུམ་བུ་རིན་པོ་ཆེ་དཔུང་རྒྱན་གྱི་རྒྱུད་ལེའུ་བཅོ་ལྔ་པ་<དེང་སང་མངོན་རྟོགས་སུ་
ལྷ་ཆེན་བརྒྱད་ཀྱི་ཀ་བ། གཟའ་ཆེན་བརྒྱད་ཀྱི་གདུང་མ། རྒྱུ་སྐར་ཉེར་བརྒྱད་ཀྱི་བཤབ་སོགས་ཡོད་
པ་རྒྱུད་འདི་ནས་གསུངས་ཤིང་། ཕྱག་བཞི་པའི་རྒྱུད་ལས་གསང་བར་གཞན་འདི་དང་འདྲ་བ་ལ་
རྒྱལ་ཆེན་བཞིའི་ཀ་བ་ཡོད་ཅིང་། སྤྱིར་གྱི་སྔགས་རྙིང་མར་གཞལ་ཡས་ཁང་ལ་ཞི་ཁང་དང་ཁྲོ་ཁང་
གཉིས་སུ་བཤད་པ་གུ་རུ་པདྨས་མཛད་པའི་གཞལ་ཡས་ཁང་གི་བཤད་པ་མུན་སེལ་སྒྲོན་མེར་ཡོད་
པར་འདི་རྣམས་ཡོད་པས་ན་གཞལ་ཡས་ཁང་རྙིང་མ་དང་ཆ་མཐུན་ནོ། །མཆན།> སྣ་ནམ་རྡོ་རྗེ་
བླ་མས་བསྒྱུར་པ། འདི་སྔ་འགྱུར་དུ་གཏོགས་པའི་དཔུང་རྒྱན་ཆེ་ཆུང་གཉིས་ཡོད་
པའི་གང་རིགས་དང་གཅིག་གམ་སྙམ། དུར་ཁྲོད་ཆེན་པོའི་དྲག་པོའི་བརྟག་པ་ཞེས་
ཀྱང་བྱ་བ་རྒྱུད་ཕྱི་མ་ལེའུ་བཅུ་པ་སྣ་ནམ་རྡོ་རྗེ་བླ་མས་བསྒྱུར་པ། འདི་ལ་སློབ་
དཔོན་རྟ་དབྱངས་ཀྱི་འགྲེལ་པ་ཡོད་ཅིང་། འགྲེལ་པ་དེ་དེང་སང་བསྟན་འགྱུར་ན་
ཡང་བཞུགས་སོ། །དུར་ཁྲོད་ནག་པོའི་རྒྱུད་< རྒྱུད་འདི་ནས་དཀྱིལ་འཁོར་གྲུ་གསུམ་ཟུར་
ལ་སྒོ་ཞེས་གསུངས་པས། དཀྱིལ་འཁོར་ཟུར་སྒོ་མཛད་པ་དང་། དབུས་སུ་འཁོར་ལོ་ཡོད་པའང་
འདི་ནས་བཤད་ལ། ཕྱིས་ལྷ་གྲངས་ཀྱི་དབང་གིས་འཁོར་ལོ་བཞི་རིམ་མཛད་དོ། །མཆན།> ཕྱི་
མའི་ཕྱི་མ་ལེའུ་བཅུ་གསུམ་པ། པཎྜི་ཏ་ནག་པོ་རོ་འཛིན་དང་ལོཙཱ་བ་གྱི་འབྱང་དབུ་
དཀར་གྱིས་བསྒྱུར་ཅིང་ཕྱིས་མལ་གྱོ་ལོཙྪ་བས་དག་པར་བཅོས་པ། རྒྱུད་འདི་ནས་
བཤད་པའི་མགོན་པོ་གཙོ་འཁོར་བཅུ་བདུན་པ་ལ་ས་སྐྱ་པ་རྣམས་གུར་མགོན་ལྷ་

22 བཀའ་བརྒྱུད་ཀྱི་བསྟན་སྲུང་།
བཅུ་བདུན་མར་གྲགས་ཤིང་ཆོས་རྗེ་པཎ་ཆེན་བྱམས་པ་གླིང་པའི་ལུགས་ཀྱི་ལེགས་
ལྡན་ཟངས་གྲི་ཅན་གཤིན་རྗེ་བརྒྱད་<གཤིན་རྗེ་བརྒྱད་དང་མ་མོ་བརྒྱད་དེ་དྲིལ་བས་བཅུ་
བདུན་ནོ། །མཆན།> སྐོར་དུ་གྲགས་པ་དེ་ཡིན་ནོ། །
གསང་བ་ནག་པོ་གྲི་གུག་བརྩེགས་པའི་རྒྱུད་ཅེས་བྱ་བ་ལེའུ་ཉེར་གཅིག་པ་དྷ་
ན་ཀོ་ཤའི་གླིང་ནས་རང་བྱུང་དུ་མཁའ་འགྲོ་མའི་ཕྱག་ཏུ་བྱུང་བ་བསྟན་པ་སྔ་དར་གྱི་
དུས་པཎྜི་ཏ་དཱ་ན་ཤཱིལ་དང་ལོཙཱ་བ་བེ་རོ་ཙ་ནས་བསྒྱུར་ཅིང་། ཕྱིས་པཎྜི་ཏ་ནཱི་ལ་
དང་འབྱོངས་ལོཙྪ་བས་< སྒྲུབ་སྐོར་གྱི་དཔེ་མ་དག་པ་ཨེ་ཡིན། འབྱོངས་ལོཙྪབ་ལ་གོ་བ་མ་
བྱུང་ངོ༌། །མཚན།>བསྒྱུར་པ། ཡང་ནག་པོ་ཆེན་པོའི་རྒྱུད་ཐམས་ཅད་ཀྱི་རྩ་བ་ལྟ་བུ་
བེང་ཆེན་བརྩེགས་པའི་རྒྱུད་ནས་ཕྱུང་བ་ནག་པོ་སྲོག་གི་རྒྱུད་ལྷ་ཐམས་ཅད་ཀྱི་ཕྲིན་
ལས་འདུས་པའི་རྟོགས་པ་ཞེས་བྱ་བ་ལེའུ་བཅུ་གཉིས་པ། བྱ་རྒྱུད་དུ་གཏོགས་པ་
ནག་པོ་ཆེན་པོས་དམ་བཅས་པའི་གཟུངས་སོགས་ཡོད་ཅིང་། མེ་ལྕེ་ཕྲེང་བའི་རྒྱུད་
ཅེས་བྱ་བ་ལེགས་ལྡན་གྱི་གླེང་གཞི་བསྟན་པའི་རྒྱུད་དེ་མགོན་པོ་འདིའི་རྒྱུད་ཀྱི་
རྐང་གྲངས་སུ་མི་འབྱུང་ཡང་བསྟོད་པ་དང་མངའ་གསོལ་སོགས་མང་པོ་རྒྱུད་འདིའི་
རྒྱུད་ཚིག་ཏུ་འདུས་པས་མགོན་པོ་འདིའི་རྒྱུད་ཀྱི་ཟླར་འཇུག་ཏུ་རུང་ཞིང༌། རྒྱུད་འདི་
ནི་གླེང་གཞི་ཁོ་ན་ཡིན་ལ། འདི་ཡང་བེང་ཆེན་བརྩེགས་པ་ལས་ཕྱུང་བ་ཡིན་པ་འདྲ་
སྙམ། ཡང་སྤྱི་རྒྱུད་ཁྲག་མཚོ་ཁོལ་མ་ལས་བེང་དང་གྲི་གུག་གི་སྒྲུབ་ཐབས་མང་དུ་
གསུངས་པས་རྒྱུད་ཀྱི་རྐང་གྲངས་སུ་འདྲེན་དུ་རུང་ངོ༌། །དེ་ལྟར་རྒྱུད་དེ་རྣམས་ལས་
ནག་པོ་ཆེན་པོའི་མངོན་པར་འབྱུང་བ་རྩ་རྒྱུད། དཔུང་རྒྱན་ལེའུ་བཅོ་ལྔ་པ་བཤད་
རྒྱུད། དུར་ཁྲོད་ཆེན་པོའི་དྲག་པོའི་བརྟག་པ་རྒྱུད་ཕྱི་མ། དུར་ཁྲོད་ནག་པོ་ལེའུ་བཅུ་
གསུམ་པ་ཕྱི་མའི་ཕྱི་མ། དེ་རྣམས་ཀྱི་ཁ་སྐོང་གི་ཚུལ་དུ་གསང་བ་ནག་པོའམ་གྲི་
གུག་བརྩེགས་པར་གྲགས་པ་སྟེ། རྒྱུད་འདི་ལྔ་གཅིག་རྒྱབ་གཅིག་གིས་གནོན་པ་དེ་

མགོན་པོའི་ལོ་རྒྱུས། 23
ཁ་མི་འབྲལ་ཞེས་དཔལ་ཆེན་ཀརྨ་པཀྱིས་གསུངས་ལ། དེ་རྣམས་ནི་ཆེ་ལོང་ཙམ་
སྨོས་པ་ཡིན་ཏེ། རྒྱས་པར་ནི་བརྗོད་ཀྱིས་མི་ལང་ངོ༌། །
དེ་ལྟར་རྒྱུད་དེ་རྣམས་ལས་བྱུང་བའི་ཡེ་ཤེས་ཀྱི་མགོན་པོ་འདི་ཉིད་ཀྱི་ལོ་རྒྱུས་
ནི། སྤྱིར་མགོན་པོ་ཐམས་ཅད་ལ་ལོངས་སྤྱོད་རྫོགས་སྐུ་དང་ཆ་མཐུན་པར་ཡེ་ཤེས་
པའི་སྤྲུལ་ཚུལ་དང་། སྐྱེ་བ་སྤྲུལ་སྐུ་ས་བཅུའི་བྱང་ཆུབ་སེམས་དཔའ་དང་ཆ་མཐུན་
པ་འཇིག་རྟེན་པའི་སྐྱེ་རྒྱུད་གཉིས་འབྱུང་བ་ལས། །
དང་པོ་ཡེ་ཤེས་པའི་སྤྲུལ་ཚུལ་ནི། མཁའ་འགྲོ་མ་རྡོ་རྗེ་གུར་གྱི་རྒྱུད་ལེའུ་བཅོ་
ལྔ་པ་ལས། དེ་ནས་བཅོམ་ལྡན་འདས་རྡོ་རྗེ་འཛིན་པ་ཆེན་པོས་ནག་པོ་ཆེན་པོ་འདི་
ཉིད་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །
དེ་ཉིད་ཧཱུཾ་ཡིག་ལས་སྐྱེས་པ། །
ལག་པ་གཉིས་ལ་མགོ་གཅིག་པ། །
ཁ་དོག་ནག་པོ་དྲག་ཆེན་པོ། །
འབར་བའི་གྲི་གུག་ཐོད་པ་འཛིན། །
མགོ་བོ་རློན་པས་དོ་ཤལ་བྱས། །
འཇིགས་བྱེད་ཆེན་པོ་མཆེ་བ་གཙིགས། །
གཟུགས་ཐུང་བ་ལ་བརྗིད་པོ་ཆེ། །
ཁ་ནས་ཁྲག་ནི་འཛག་པ་པོ། །
ཞེས་གསལ་བར་གསུངས་ཤིང་། དེ་དང་མཐུན་པར་དཔལ་ཆེན་ཀརྨ་པཀྱིས་རིན་
པོ་ཆེ་དཔུང་རྒྱན་གྱི་རྒྱུད་ཀྱི་མཚམས་སྦྱོར་དུ། ཕྱོགས་བཅུ་དུས་གསུམ་གྱི་སངས་
རྒྱས་ཐམས་ཅད་ཡེ་ཤེས་རྒྱ་མཚོ་ཀྱི་རྡོ་རྗེར་འདུས་ལ། དེ་གདུལ་བྱའི་དབང་གིས་

24 བཀའ་བརྒྱུད་ཀྱི་བསྟན་སྲུང་།
མགོན་པོ་ནག་པོར་སྐད་ཅིག་ཙམ་གྱིས་རྣམ་པར་འཕྲུལ་པ་ལས། གོང་ན་གཉེན་
པོའི་ཡི་དམ་གྱི་ལྷ་མི་དགོས་ཤིང་ཞེས་གསུངས་ལ། དྲུང་མཐོང་བ་དོན་ལྡན་གྱི་
པ།ཏོར་ཆོག་ཆེན་མོར་ཡང་། བདག་བསྐྱེད་ཀྱི་མགོན་པོ་བདག་སྒོམ་གྱི་སྐབས་སུ་ལྔ་
བཅུ་པའི་དགོངས་པ་ལས། སྟོན་པ་བཅོམ་ལྡན་འདས་དགྱེས་པ་རྡོ་རྗེ་ནི་རྒྱུའི་རྡོ་རྗེ་
འཛིན་པ་ཡིན་ལ། སེམས་ཅན་གྱི་སྡུག་བསྔལ་བསལ་བའི་དོན་དུ་ནག་པོ་ཆེན་པོར་
བསྟན་པ་ཡིན་པར་གོ་སྟེ། ཞེས་གསུངས་པས་ཡེ་ཤེས་ཀྱི་མགོན་པོ་འདི་ཉིད་
ཕྱོགས་བཅུའི་སངས་རྒྱས་ཐམས་ཅད་འདུས་པ་བཅོམ་ལྡན་འདས་དགྱེས་པ་རྡོ་རྗེའི་
ཐུགས་གཉིས་སུ་མེད་པའི་ཡེ་ཤེས་ལས་སྤྲུལ་པ་ཡིན་པ་རྒྱུད་དང་བརྒྱུད་པའི་བླ་མ་
གོང་མ་རྣམས་ཀྱི་དགོངས་པ་ཐུན་མོང་མ་ཡིན་པ་ཡིན་ཞིང་། ཡང་ཡེ་ཤེས་ཀྱི་
མགོན་པོ་འདི་རྒྱུད་རྡོ་རྗེ་གུར་ནས་གསུངས་པས་ས་ལུགས་པ་རྣམས་ཀྱི་གུར་མགོན་
དང་ངོ་བོ་གཅིག་པས། ལུགས་དེའི་རིགས་པ་བསྒྲེས་ནས་བླ་མ་འགའ་ཞིག་གི་
བཞེད་པས། མགོན་པོ་འདི་བཅོམ་ལྡན་འདས་རྣམ་པར་སྣང་མཛད་ཀྱི་ཐུགས་
གཉིས་སུ་མེད་པའི་ཡེ་ཤེས་ལས་སྤྲུལ་པར་བཞེད་ཅིང་། དེས་ན་དགྱེས་རྡོར་གྱི་
སྤྲུལ་པ་ཡིན་པ་དང་མི་འགལ་ལམ་ཞེ་ན། མི་འགལ་ཏེ། ངོ་བོ་སངས་རྒྱས་ཐམས་
ཅད་ཀྱི་ཐུགས་གཉིས་སུ་མེད་པའི་ཡེ་ཤེས་གཅིག་ཏུ་གྱུར་པའི་སྐུ་ནི་བཅོམ་ལྡན་
འདས་རྡོ་རྗེ་སེམས་དཔའ་རིགས་ཐམས་ཅད་ཀྱི་ཁྱབ་བདག་ཡིན་ཞིང་། དེ་ཉིད་
དཔལ་དགྱེས་པ་རྡོ་རྗེ་ཧེ་རུ་ཀའི་རྣམ་པར་བཞེངས་པ་དེ་ཉིད་ལ་ནང་ཚན་ཡེ་ཤེས་
ལྔའི་ངོ་བོའི་དབྱེ་བས་རིགས་ལྔའི་དཀྱིལ་འཁོར་རྡོ་རྗེ་གུར་ཉིད་ནས།
དགྱེས་རྡོར་འབུམ་ལྔའི་བདག་ཉིད་ལས། །
དཀྱིལ་འཁོར་རྣམ་པ་ལྔར་གསུངས་ཏེ། །

མགོན་པོའི་ལོ་རྒྱུས། 25
ཞེས་སོགས་འབྱུང་བས། དགྱེས་རྡོར་ཉིད་རྣམ་སྣང་དང་རྣམ་སྣང་ཉིད་དགྱེས་རྡོར་
ཏེ་ཐ་མི་དད་ཅིང་། ས་ལུགས་པ་རྣམས་ཀྱང་དགྱེས་རྡོར་གྱི་རྒྱུད་སྲུང་གུར་མགོན་ལ་
མཛད་པ་དང༌། གུར་མགོན་གྱི་བདག་བསྐྱེད་དགྱེས་རྡོར་ལ་མཛད་ཅིང་། དོན་དུ་ན་
ཐ་མི་དད་ཡིན་པར་བཞེད་པ་དང་དགོངས་པ་མཐུན་ནོ། །
ཡང་མགོན་པོ་སྤྱིའི་རྒྱུད་ཁྲག་མཚོ་ཁོལ་མ་ལས། དེ་ནས་སངས་རྒྱས་ཐམས་
ཅད་ཀྱི་སྐུ་གསུང་ཐུགས་རྡོ་རྗེ་ལས་དཔལ་ནག་པོ་ཆེན་པོ་འདི་ཕྱུང་ངོ་། །ཞེས་
གསུངས་ཤིང་དེ་ཀའི་འཕྲོར། སྐུ་མདོག་ནག་ལ་འཚེར་བ་ནི་རྒྱ་མཚོ་ཆེན་པོ་རབ་ཏུ་
དྭངས་པ་ལྟ་བུའོ། །ཞལ་གཅིག་པ་ནི་འཆི་བདག་དྲག་པོའི་གདོང་ལྟར་ཁྲོས་པའོ། །
ཕྱག་གཉིས་པ་ནི་དུག་ཤིང་གི་སྡོང་པོ་ལྟར་རོ། །ཞེས་སོགས་མངོན་རྟོགས་གསལ་
བར་གསུངས་ལ། དེ་རྣམས་ནི་ཡེ་ཤེས་པའི་སྤྲུལ་ཚུལ་མདོ་ཙམ་བརྗོད་པའོ། །
ཡང་འདི་ལ་སྔོན་གྱི་ཀཾ་ཚང་གི་བླ་མ་རྣམས་ཀྱིས་མཛད་པའི་སྒྲུབ་སྐོར་རྣམས་
སུ་ལོ་རྒྱུས་ཀྱི་སྐབས་རྡོ་རྗེ་གུར་གྱི་རྒྱུད་ནས་བཤད་ཚུལ་སོགས་མེད་པས་འདིར་
འགོད་པར་བྱེད་པ་ནི་བརྒྱུད་པ་གོང་མ་རྣམས་ཀྱི་གསུང་ལས་རིང་དུ་གོལ་བའོ་སྙམ་
ན། ལོ་རྒྱུས་ཀྱི་སྐབས་སུ་གསལ་ཁ་མ་བྱུང་ཡང་། སྒྲུབ་སྐོར་དུ་རྡོ་རྗེ་གུར་གྱི་རྒྱུད་
ནས་གསུངས་པ་ལྷོ་བྲག་མར་པའི་ཞལ་གདམས་དཔལ་མཁའ་སྤྱོད་ཞབས་ཀྱི་མན་
ངག་དག་ལས་བྱུང་བའི་མགོན་པོ་རིགས་བསྡུས་ཀྱི་སྒྲུབ་པ་དང་ཞེས་སྒྲུབ་ཐབས་ཀྱི་
ཁུངས་སུ་མཛད་པ་དང་། དབང་ཆོག་ཏུ་ཡང་། འདི་དག་ནི་རྗེ་མར་པའི་མན་ངག་
དང༌། ཞེས་ལུང་ཡང་ཡང་དྲངས་པ་འབྱུང་བས། རྡོ་རྗེ་གུར་གྱི་རྒྱུད་ནས་བཤད་ཚུལ་
བརྗོད་པ་དང༌། མགོན་པོའི་རྒྱུད་ཀྱི་རྣམ་གྲངས་སུ་བགྲངས་པ་ཤིན་ཏུ་འབྲེལ་ཞིང་
བླ་མ་བརྒྱུད་པ་གོང་མ་རྣམས་ཀྱི་དགོངས་པ་དང་ཡང་མི་འགལ་ལོ། །

26 བཀའ་བརྒྱུད་ཀྱི་བསྟན་སྲུང་།
གཉིས་པ་འཇིག་རྟེན་པའི་སྐྱེ་རྒྱུད་ནི། ངོ་བོ་སངས་རྒྱས་ཐམས་ཅད་ཀྱི་ཐུགས་
གཉིས་སུ་མེད་པའི་ཡེ་ཤེས་ཀྱི་རང་སྣང་ལོངས་སྤྱོད་རྫོགས་སྐུ་ཁྲོ་བོའི་རྣམ་པར་
བཞེངས་པའི་མགོན་པོ་ཡེ་ཤེས་པ་དེ་ཉིད། ཤིན་ཏུ་མི་བསྲུན་པའི་གདུལ་བྱ་རྣམས་
འདུལ་བའི་དོན་དུ། རྣམ་པ་འཇིག་རྟེན་པའི་དྲེགས་པ་ཅན་རྣམས་དང་ཚུལ་མཐུན་
པར་སྤྲུལ་ནས་གང་ལ་གང་འདུལ་གྱི་གདུལ་བྱའི་དོན་མཛད་པ་ནི་འཇིག་རྟེན་པའི་
སྐྱེ་རྒྱུད་ཡིན་ལ། དེ་ཡང་སྒྲུབ་སྐོར་གྱི་དབུར་འབྱུང་བའི་ལོ་རྒྱུས་ནི། དུར་ཁྲོད་ཆེན་
པོའམ་དྲག་པོའི་བརྟག་པའི་རྒྱུད་ཀྱི་གླེང་གཞིའི་ལེའུ་ལས། བཅོམ་ལྡན་འདས་
ཀྱིས་བཀའ་སྩལ་པ། དུར་ཁྲོད་ཆེན་པོ་ཞེས་བྱ་བའི་གནས་ན་རྣལ་འབྱོར་རཏྟ་
གནས་རི་རབ་གྲོང་ཁྱེར་སུམ་བརྩེགས་ན། །
གནོད་སྦྱིན་ནག་པོ་ཆེན་པོ་ཡིས། །
རྣལ་འབྱོར་རྒྱུད་ལ་གཟི་བྱིན་བསྐྱེད། །
ནག་པོའི་གཟུགས་འཆང་གདུག་པ་ཅན། །
ཉ་པའི་གྲི་དང་ཐོད་པ་འཛིན། །
ཞེས་སོགས་གསུངས་ཤིང་། སློབ་དཔོན་རྟ་དབྱངས་ཀྱིས་མཛད་པའི་འགྲེལ་པར།
རྣལ་འབྱོར་རཏྟ་ནི་ནག་པོ་ཆེན་པོ་ཉིད་ཡིན་ཏེ། དེ་ཡང་དེ་བཞིན་གཤེགས་པ་
གཙུག་ཏོར་ཅན་གྱི་བསྟན་པར་རི་མོ་མཁན་ལས་རབ་ཏུ་བྱུང་བ་དགེ་སློང་བདེ་བའི་
འཁོར་ལོ་ཞེས་བྱ་བ་མདོག་ནག་ཅིང་གཏུམ་པ་ཞིག་བྱུང་བ་འབྲས་བུ་ཐོབ་པར་
ཕྱོགས་ནས་མངོན་ཤེས་ལྔ་དང་ལྡན་པར་གྱུར་པ་ལ་མངོན་པའི་ང་རྒྱལ་སྐྱེས་ཏེ། དེ་
བཞིན་གཤེགས་པ་ལ་འགྲན་བཟོད་ནས། དེ་བཞིན་གཤེགས་པས་ང་རྒྱལ་བཅོམ་
པས་སེམས་ཤིན་ཏུ་དམན་པར་གྱུར་ཏེ། ལྷོ་ཕྱོགས་ཀྱི་ནགས་ཚལ་ན་དབང་ཕྱུག་

མགོན་པོའི་ལོ་རྒྱུས། 27
ཆེན་པོའི་རྟེན་ཡོད་པར་སོང་ནས་དབང་ཕྱུག་ལ་གསོལ་བ་བཏབ་པས། དབང་ཕྱུག་
གིས་ཁྱོད་བདག་གི་སྲས་སུ་འགྱུར་ཞིང་། འཇིག་རྟེན་གསུམ་ན་སྟོབས་ཆེ་བའི་
དངོས་གྲུབ་སྦྱིན་ནོ་ཞེས་ལུང་བསྟན་ཏོ། །དེ་ནས་བཅོམ་ལྡན་འདས་ཀྱིས་དགེ་སློང་
གི་ཆ་བྱད་དུ་སྤྲུལ་ནས་འགྱོད་པ་བསྐྱེད་པས། བདེ་བའི་འཁོར་ལོས་བཤགས་པ་བྱ་
བའི་ཕྱིར་སྟོན་པའི་དྲུང་དུ་ཕྱིན་ནས་གསོ་སྦྱོང་མང་དུ་བགྱིས་ཤིང་གསོལ་བ་བཏབ་
པས། དེ་བཞིན་གཤེགས་པས་ཁྱོད་སྐྱེ་བ་མང་པོ་བརྒྱུད་ནས་མཐར་དབང་ཕྱུག་གི་
བུ་ནག་པོ་དྲག་པོ་ཞེས་བྱ་བར་སྐྱེ་ཞིང་། བྱང་ཆུབ་ཏུ་སེམས་བསྐྱེད་ནས་མ་འོངས་
པའི་དུས་སུ་རྡོ་རྗེས་བརྒྱན་པ་ཞེས་བྱ་བའི་འཇིག་རྟེན་ན་བཅོམ་ལྡན་འདས་ཐལ་བ་
ཅན་ཞེས་བྱ་བའི་སངས་རྒྱས་སུ་འགྱུར་རོ་ཞེས་ལུང་བསྟན་ཏོ། །དེ་དང་མཐུན་པར་
དབང་ཕྱུག་<ངེས་དོན་དུ་སངས་རྒྱས་རྣམས་ཀྱིས་གང་ལ་གང་འདུལ་གྱི་ཚུལ་བསྟན་པ་སྟེ། ལྷ་
དབང་ཕྱུག་ཆེན་པོ་ཡང་འཕགས་པ་སྤྱན་རས་གཟིགས་ཀྱི་སྤྲུལ་པ་ཡིན། དེ་ཡང་སྤྱིའི་རྒྱུད་ཁྲག་
མཚོ་ཁོལ་མ་ནས་དབང་ཕྱུག་གི་བསྟོད་པར། འཕགས་པ་སྤྱན་རས་གཟིགས་དབང་དེ་ཉིད་ཀྱིས། །
འགྲོ་བའི་དོན་དུ་དབང་ཕྱུག་ཆེན་པོར་སྤྲུལ། །ཕྱི་རོལ་པ་རྣམས་ལམ་འཚོལ་ལྟ་ལ་བཀོད། །ཕྱི་
རོལ་ཀུན་ཏུ་རྒྱུ་བ་རྣམས་ཀྱི་རྟེན། །ཞེས་གསུངས་ལ། བསྟན་པ་ཡོངས་གྲགས་ལ། བཀའ་
གདམས་ཀྱི་དགེ་བའི་བཤེས་གཉེན་ཤ་ར་བའི་ཞལ་ནས། ཆོས་ཐམས་ཅད་བསམ་པའི་བྱེ་བྲག་
ཡིན་པའི་ཚུལ། འཕགས་པ་སྤྱན་རས་གཟིགས་ཀྱི་སྤྲུལ་པ་ཡིན་བསམས་ནས། དབང་ཕྱུག་ཆེན་
པོ་ལ་སྐྱབས་སུ་མཆིའོ། །ཞེས་བརྗོད་ན་ཚོགས་ཆེན་པོ་ཐོབ་ལ། ཕྱི་རོལ་པའི་ལྷ་ཡིན་བསམས་
ནས་སྐྱབས་འགྲོ་བྱས་ན་སྐྱབས་འགྲོའི་སྡོམ་པ་འཆོར་གསུང་ངོ༌། །མཆན།>དང་ཨུ་མའི་སྲས་
སུ་གྱུར་པའི་ཚེ་མིང་སྲིང་གཉིས་ལས། མིང་པོ་ལ་དྲག་པོ་ཞེས་ཀྱང་བྱ། གཤིན་རྗེ་
མ་ཧཱ་ཀཱ་ལ་ཞེས་ཀྱང་བྱ། སྲིང་མོ་ལ་མ་ཧཱ་ཀཱ་ལི་དང་། རེ་བ་ཏི་དང་ཙ་མུཎྜི་ཞེས་
བྱའོ། །མིང་པོ་ལ་ཕ་མས་གྲི་གུག་དང་ཐོད་པ་བྱིན་ཞིང་། ལྷ་མོ་མདངས་ལྡན་མ་

28 བཀའ་བརྒྱུད་ཀྱི་བསྟན་སྲུང་།
<འདི་རྣམས་ཚུལ་མི་འདྲ་བར་བསྟན་པ་ལས། ངོ་བོ་དཔལ་ལྡན་ལྷ་མོ་ཉིད་དང་གཅིག་གོ །
མཆན།>ཆུང་མར་བྱིན་ནས་དེའི་ཚེ་ལྷ་མ་ཡིན་གྱི་གཡུལ་བཟློག་ཅིང་། སྲིན་པོ་ལངྐ་
པུ་རིའི་གྲོང་ཁྱེར་བདུན་འབུམ་བཅོམ། དེ་ནས་སྲིང་མོ་རེ་བ་ཏི་སྲིན་པོ་ད་ཤ་གྲྭ་
བའི་ཆུང་མར་སོང་བ་མཐོང་ནས་ལངྒའི་གྲོང་ཁྱེར་གཏན་ནས་བརླགས་པར་བྱས་
ཤིང༌། ལྷ་རྣམས་ལའང་མཐོ་འཚམ་པས། ཡབ་དབང་ཕྱུག་གིས་ལྷ་ཡུལ་ནས་ཕུད་
དོ། །དེའི་ཚེ་མ་ཧཱ་ཀཱ་ལ་ཁྲོས་ནས་ཞབས་བརྡབས་པས་རི་རབ་ཀྱང་གཡོས་ཤིང་རི་
རབ་ཀྱི་བང་རིམ་གསུམ་པའི་ཁར་གནོད་སྦྱིན་འོད་ཟེར་ཅན་ཞེས་བྱ་བ་དབང་ཕྱུག་
གི་ཐུན་མོང་གི་དངོས་གྲུབ་བརྒྱད་སྦྱིན་པ་ཞིག་ཡོད་པ་བསད་ནས་དེའི་ཆ་ལུགས་
མདོག་ནག་ཅིང་གཟུགས་ཐུང་བ་མཆེ་བ་གཙིགས་པར་བྱས་ནས་འཛམ་བུ་གླིང་གི་
དུར་ཁྲོད་རྣམས་སུ་ཡང་གནས་བཅས། རི་རབ་ཀྱི་བང་རིམ་གསུམ་པའི་སྟེང་དེར་
ཡང་ལྷ་མིན་གྱི་གྲོང་ཁྱེར་སུམ་བརྩེགས་ལྟ་བུ་བཟོས་ནས་གནས་བཅས། རེས་
འགའ་འཛམ་བུའི་གླིང་གི་རྒྱལ་པོའི་ཁབ་གྲོང་ཁྱེར་སུམ་བརྩེགས་སུ་གནས་ནས་སྐྱེ་
འགྲོ་ཐམས་ཅད་ཀྱི་སྲོག་དབུགས་འཕྲོག་ཅིང་གནས་པ་སྟེ། རྒྱུད་དེ་ཉིད་ལས།
དུས་གསུམ་གྲོང་ཁྱེར་སུམ་བརྩེགས་དཀྲུག །ཅེས་གསུངས་སོ། །དེར་གནོད་སྦྱིན་
འོད་ཟེར་ཅན་ཉ་པར་སྐྱེས་པ་ཡང་སྔོན་གྱི་བག་ཆགས་ཀྱིས་སྲོག་བཅད་ནས་ཉ་པའི་
ཆ་ལུགས་ཡོ་བྱད་རྣམས་ཕྲོགས་ཏེ་ལོངས་སྤྱད་པ་ཡིན་ཏེ། །
དུག་གི་ལ་དུ་རྟག་ཏུ་ཟ། །
ཤ་ཆེན་ཁྲག་དང་ཉ་ཤ་ཆང་། །
ཉ་པའི་གྲི་ཡིས་ཐོད་པ་རུ། །
གཏུབས་ནས་ཤ་ཟ་ཁྲག་འཐུང་བའི། །
ཁ་ནས་ཁྲག་འཛག་རྒྱུན་མི་འཆད། །

མགོན་པོའི་ལོ་རྒྱུས། 29
རོ་སྲེག་སྨན་དང་གསུར་དང་ནི། །
དུར་ཁྲོད་ལ་གནས་དྲི་ཡི་མཆོག །
དུས་གསུམ་དུ་ནི་སྣོམ་བྱེད་ཅིང་། །
གདུག་པའི་སྤྲུལ་པ་སྣ་ཚོགས་འགྱེད། །
དེ་ནི་ནག་པོ་དྲག་པོར་བཤད། །
ཅེས་སྐྱེ་རྒྱུད་དྲག་པོའི་བརྟག་པ་རྒྱུད་འགྲེལ་ལས་གསུངས་པའི་ཚིག་དངོས་བསྟན་
ཉིད་སྒྲུབ་སྐོར་གྱི་དབུར་འབྱུང་བ་འདིར་ཡང་བཀོད་ཅིང་། འདི་ལ་ཞིབ་ཏུ་དཔྱད་ན།
རེས་འགའ་འཛམ་བུའི་གླིང་གི་རྒྱལ་པོའི་ཁབ་གྲོང་ཁྱེར་སུམ་བརྩེགས་སུ་གནས་
ནས་སྐྱེ་འགྲོ་ཐམས་ཅད་ཀྱི་སྲོག་དབུགས་འཕྲོག་ཅིང་གནས་པ་སྟེ། རྒྱུད་དེ་ཉིད་
ལས། དུས་གསུམ་གྲོང་ཁྱེར་སུམ་བརྩེགས་དཀྲུག །ཅེས་པའི་ལུང་དང་བཅས་པ་
བྱུང་བ། གྲོང་ཁྱེར་སུམ་བརྩེགས་ནི་ལྷ་མ་ཡིན་གྱི་ཕོ་བྲང་ཡིན་པར་ཡོངས་སུ་
གྲགས་ཤིང་འཛམ་བུའི་གླིང་ན་ཡོད་པར་མ་བཤད་པས། དེས་ན་ཡི་གེ་པའི་བྲིས་
ནོར་རམ། ཡང་ན་འཛམ་བུའི་གླིང་གི་རྒྱལ་པོའི་ཁབ་ཅེས་དང་གྲོང་ཁྱེར་སུམ་
བརྩེགས་ཞེས་པ་འདི་གཉིས་ཀྱི་བར་ནས་ཚེག་བར་འགའ་ཤས་ཆད་པ་ཡིན་ནམ་
ལེགས་པར་བརྟག་པའི་གནས་སོ། །
དེ་ནས་དམ་ལ་བཞག་ཚུལ་ནི། དེ་ལྟར་རི་རབ་ཀྱི་རྩེར་གཤིན་རྗེ་མ་ཧཱ་ཀཱ་
ལའམ་འཇིགས་བྱེད་དམ་དྲག་པོ་ཆེན་པོ་ཞེས་བྱ་ཞིང་། བང་རིམ་གསུམ་པའི་སྟེང་
དུ་བཞུགས་པའི་ཚེ་གནོད་སྦྱིན་ནག་པོ་ཆེན་པོ་དང་། འཛམ་བུའི་གླིང་གི་དུར་ཁྲོད་
དུ་བཞུགས་པའི་ཚེ་རྣལ་འབྱོར་པ་རཏྟ་ཞེས་གྲགས་པའི་དཔལ་ནག་པོ་ཆེན་པོ་ལ་
བཅོམ་ལྡན་འདས་ཤཱཀྱ་ཐུབ་པས་བཀའ་བསྒོས་ཤིང་དམ་ལ་བཞག་པ་སྟེ། དྲག་

30 བཀའ་བརྒྱུད་ཀྱི་བསྟན་སྲུང་།
པོའི་བརྟག་པ་ལས། བཅོམ་ལྡན་འདས་ཀྱིས། ཁྱོད་ནི་གསང་བ་གསུམ་གྱི་བདག །
ཅེས་པ་ནས། དམ་ཚིག་ཆེན་པོས་གནས་པར་གྱིས། །ཞེས་སོགས་བཀའ་སྩལ་བའི་
དེ་མ་ཐག་འཇིགས་བྱེད་འཁོར་དང་བཅས་པ་ཤིན་ཏུ་འདར་བ་དང་སྐྲག་པ་དང་།
ཤིན་ཏུ་མི་བཟད་པར་དྲན་པ་ཉམས་པར་གྱུར་ཏོ། །ཞེས་གསུངས་ཤིང༌། རྟ་
དབྱངས་ཀྱི་འགྲེལ་པར། སྐུའི་སྟོབས་མ་རྫོགས་པས་འདར་བ་ཞེས་བྱ། གསུང་གི་
སྟོབས་མ་རྫོགས་པས་སྐྲག་པ་ཞེས་བྱ། དྲན་པ་ཉམས་པར་འགྱུར་ཞེས་བྱ་བ་ནི་
ཐུགས་ཀྱི་སྟོབས་མ་རྫོགས་པའོ། །ཞེས་པ་ནས། དྲན་པ་མེད་པ་ཞེས་བྱ་བ་ནི་
འཁོར་རྣམས་ཀྱང་སྐུ་གསུང་ཐུགས་ཀྱི་སྟོབས་རྙེད་པར་གྱུར་པ་དང༌། གཙོ་བོའི་
དམ་ཚིག་ལས་མི་འདའ་ཞེས་པའི་དོན་ནོ། །ཞེས་གསུངས་ཤིང༌། རྒྱུད་དེ་ཉིད་ལས།
དེ་ནས་ནག་པོ་ཆེན་པོ་དང་འཁོར་གྱི་ཚོགས་རྣམས་ཀྱིས་དྲན་པ་རྙེད་པར་གྱུར་ཏེ།
རང་གི་སྲོག་གི་སྙིང་པོ་ཕུལ་ནས། བཅོམ་ལྡན་འདས་ཀྱིས་ལེགས་སོ་ལེགས་སོ་
ནག་པོ་ཆེན་པོ་ལེགས་སོ། །ཞེས་བཀའ་སྩལ་ཏོ། །ཞེས་སོགས་ཀྱི་དྲག་པོའི་བརྟག་
པ་རྒྱུད་འགྲེལ་ལས་བྱུང་བའི་གླེང་གཞི་སྒྲུབ་སྐོར་ལས་བྱུང་བ་བཀོད་པའོ། །ཡང་།
དུར་ཁྲོད་ནག་པོའི་རྒྱུད་ལས། བཅོམ་ལྡན་འདས་ལ་ནག་པོས་གསོལ་པ།
བདག་གི་སྐྱེ་རྒྱུད་ཇི་ལྟར་ལགས། །
ཁས་བླངས་དོན་ནི་ཇི་ལྟར་ལགས། །
དེ་སྐད་ཅེས་ནི་ཞུས་པ་དང༌། །
བཅོམ་ལྡན་འདས་ཀྱིས་བཀའ་སྩལ་པ། །
མ་ནི་དུར་ཁྲོད་བེ་ཏཱ་ལི། །
ཕ་ནི་དགའ་རབ་དབང་ཕྱུག་ཡིན། །
མས་བྱིན་ཕྱག་གི་ཐོད་པ་དང་། །

མགོན་པོའི་ལོ་རྒྱུས། 31
ཕས་བྱིན་ཕྱག་གི་གྲི་གུག་གིས། །
ཐམས་ཅད་ཀུན་ལ་འཚེ་བར་བྱེད། །
བཅོམ་ལྡན་ཕྱག་ན་རྡོ་རྗེ་ཡིས། །
ལག་ཏུ་རྡོ་རྗེ་བྱིན་ནས་ནི། །
འདས་དང་མ་འོངས་ད་ལྟར་གྱི། །
བསྟན་པ་བསྲུང་བར་ཞལ་གྱིས་བཞེས། །
ཞེས་གསུངས་སོ། །སྒྲུབ་སྐོར་གྱི་དབུར་ནི་འདི་ཙམ་ལས་མི་འབྱུང་ཞིང་། ཡང་།
ནག་པོ་སྲོག་གི་རྒྱུད་ཀྱི་ལེའུ་དང་པོ་ལས་གསུངས་པའི་བསྟོད་པ་དེང་སང་གཏོར་
ཆོག་ཉིད་དུ་འབྱུང་བ། ནག་པོ་ལྷ་ཡི་དམག་དཔོན་མཐུ་བོ་ཆེ། །ཞེས་ཐོག་མར་ཡོད་
པའི་བསྟོད་པ་དེར། །
ཕྱག་གཡས་ཙནྡན་བེང་ཆེན་བསྣམས་ཏེ་གསོར། །
གཡོན་པས་ཐོད་མཆོག་པར་བུ་དཀུ་ལ་བརྟེན། །
ཞེས་པ་དེ་ཀའི་འཕྲོར། །
མཁའ་འགྲོ་ཀུན་གྱི་གཙོ་བོ་མཛད་པའི་ཚེ། །
གཡས་པ་ཟངས་གྲིས་དགྲ་བོའི་སྲོག་རྩ་གཅོད། །
གཡོན་པས་བནྡྷར་ཉམས་པའི་སྙིང་ཁྲག་འཐུང་། །
ཞེས་ལེགས་ལྡན་བེང་དང་ངོ་བོ་གཅིག་པར་གསུངས་པའི་སྐྱེ་རྒྱུད་ནི། མེ་ལྕེ་ཕྲེང་བ་
ལས་རྒྱས་པར་འབྱུང་བ་ངག་དོན་བསྡུས་ནས་ས་བོན་ཙམ་བརྗོད་ན། སྔོན་རི་རབ་

32 བཀའ་བརྒྱུད་ཀྱི་བསྟན་སྲུང༌།
ཀྱི་ལྷོ་ཕྱོགས་ན་དུར་ཁྲོད་ཆེན་པོ་གཏུམ་དྲག་ཅེས་གྲགས་པ་ཤིན་ཏུ་འཇིགས་སུ་རུང་
བ་ཡོད་དོ། །དེར་སྲིན་པོའི་རྒྱལ་པོ་རཀྵ་ཧ་རི་ཞེས་བྱ་བ་རྫུ་འཕྲུལ་ཅན་ཞིག་གནས་
པ་ལས། རྒྱལ་ཆེན་རིགས་བཞི་པའི་ལྷ་གནས་ནས་བུ་མོ་གཅིག་བཀུག་ནས་ཆུང་མ་
བཅོལ་བས་བུ་ཞུགས་ཤིང་སྲིན་པོ་ནི་ཚེའི་དུས་བྱས་སོ། །དེར་ལྷའི་བུ་མོ་གཅིག་
པུར་འདུག་ཅིང་། བུ་བཙས་ནས་རིན་པོ་ཆེའི་རྒྱན་བཏགས། གླིང་བར་གྱི་ཉ་ཤས་
གསོས་པས་ཆེར་སྐྱེས་ཤིང་གཟུགས་མཛེས་ལ་སྟོབས་ཆེ་བར་གྱུར་ཏོ། །དེ་ནས་བུ་
དེས་མ་ལ་ཕ་གཅིག་མེད་དམ་ཞེས་སྨྲས་པས། མས་ལོ་རྒྱུས་རྣམས་རྒྱས་པར་
བརྗོད་པས། བུ་དེ་ཡང་སྔོན་གྱི་ལས་འཕྲོས་མངོན་པར་ཤེས་པ་ཡོད་པས། བུས་མ་
ལ་སྨྲས་པ། འོ་ཅག་དེ་ལྟར་ཡིན་ན་མ་བུ་གཉིས་རྟེན་མེད་པའི་གནས་འདིར་མི་
འདུག རོ་ལངས་ཀྱིས་གསོད་པར་འོང་བས། དུར་ཁྲོད་འདིའི་ལྷོ་ཕྱོགས་ན་རི་
མངོན་པར་འཕགས་པ་ཞེས་བྱ་བ་ལ། དགེ་སློང་བདེ་ལྡན་དཔའ་བོ་ཞེས་བྱ་བ་
འཕགས་པ་འཇམ་དཔལ་གྱི་སྤྲུལ་པ་ཡིན་ཏེ། ཉིན་མོ་ཤིང་ལོའི་སྤྱིལ་བུ་ན་ཉན་
ཐོས་ཀྱི་ཆ་བྱད་བྱས་ནས་ཆོས་ཉིད་རྣམ་པར་མི་རྟོག་པའི་དོན་སྒོམ། མཚན་མོ་ནི་
ལུས་གཅེར་བུར་ཕྱུང་ནས་རུས་པའི་རྒྱན་གྱིས་བརྒྱན་ཏེ། མཁའ་འགྲོ་མ་རྣམས་ཀྱི་
ཚོགས་དཔོན་བྱེད་པ་ཞིག་ཡོད་པས་རང་ཅག་གཉིས་ཀྱང་དེའི་དྲུང་དུ་འདོང་ངོ༌། །
ཞེས་སྨྲས་ནས། དེར་ཕྱིན་ནས་ལྷ་མོས་ནོར་བུའི་རྒྱན་ཕུལ་ཞིང་ཞབས་ལ་ཕྱག་
བཙལ་ལོ། །དེ་ནས་ལྷ་མོས་སློབ་དཔོན་ལ་སྔར་གྱི་ལོ་རྒྱུས་རྣམས་ཞུས་ཤིང༌། རྗེས་
སུ་འཛིན་པར་གསོལ་བས་སློབ་དཔོན་གྱིས་ཕྱག་སྤྱི་བོར་བཞག རྫུ་འཕྲུལ་མཐུ་
ཡིས་དབང་བསྐུར། ཆོས་ཉིད་སྐྱེ་བ་མེད་པའི་དོན་བཤད། རྗེས་སུ་བཟུང་བས།
མས་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་རྟོགས། ས་ནི་སྤྲུལ་པའི་སྐུའི་རྫུ་
འཕྲུལ་ལ་དབང་འབྱོར་ནས། ཕྱག་ཞབས་མང་པོར་སྤྲུལ་ནས་ཞབས་བརྡབས་པས་

མགོན་པོའི་ལོ་རྒྱུས། 33
ས་གཞི་རི་རབ་ཐམས་ཅད་འདེགས་པར་ནུས་སོ། །དེ་ལྟར་སློབ་དཔོན་སློབ་
འབངས་དང་བཅས་པ་རྣམས་ལ་དུར་ཁྲོད་ཀྱི་མཁའ་འགྲོ་མ་རྣམས་ཀྱིས་ཉིན་
མཚན་དུ་བསྐོར་བ་བྱས་ཤིང་ཕྱག་བཙལ་མཆོད་པ་ཕུལ་ལོ། །
དེ་ནས་སློབ་དཔོན་གྱིས་སྲིན་པོའི་བུ་ལ་གསང་བའི་དབང་བསྐུར་ནས་སྐལ་
ལྡན་དཔའ་བོ་རྫུ་འཕྲུལ་གྲུབ་པ་ཞེས་བྱ་བར་མཚན་བཏགས། དུར་ཁྲོད་ཀྱི་མཁའ་
འགྲོ་མ་རྣམས་ཀྱི་དཔོན་དུ་བསྐོས། སློབ་དཔོན་བདེ་ལྡན་དཔའ་བོ་དང་ལྷའི་བུ་མོ་
གཉིས་རྡོ་རྗེ་དང་དྲིལ་བུར་གྱུར་ནས་མཁའ་སྤྱོད་དུ་གཤེགས་སོ། །དེ་ནས་སྲིན་པོའི་
བུ་སློབ་དཔོན་སྐལ་ལྡན་དཔའ་བོའི་དུར་ཁྲོད་ཀྱི་མཁའ་འགྲོ་མ་རྣམས་ཀྱི་ཚོགས་
དཔོན་སློབ་དཔོན་བདེ་ལྡན་གྱི་རྒྱལ་ཚབ་ཏུ་བཞུགས་སོ། །དེའི་ཚེ་ལྷའི་དབང་པོ་
བརྒྱ་བྱིན་གྱིས་སློབ་དཔོན་སྐལ་ལྡན་དཔའ་བོ་དེ་རྫུ་འཕྲུལ་ཆེ་བར་གཟིགས་ནས།
ལྷ་མ་ཡིན་གྱི་གཡུལ་ངོ་བཟློག་པར་དགོངས་ཏེ། ལྷའི་དཔལ་ཆར་ཀ་རི་ཀའི་བུ་མོ་
ལྷ་མོ་ཨུ་མ་ཞེས་གཟུགས་མཛེས་ཤིང་ཡིད་དུ་འོང་བ་ཞིག་ཡོད་པ་དེ་རྒྱན་སྣ་ཚོགས་
ཀྱིས་བརྒྱན་ནས་དུར་ཁྲོད་དུ་སློབ་དཔོན་སྤྱན་འདྲེན་ལ་བཏང་ངོ་། །དེས་དུར་ཁྲོད་དུ་
ཕྱིན་ནས་སློབ་དཔོན་ལ་ཕྱག་བཙལ་ནས་སྤྱན་འདྲེན་གྱི་ཞུ་བ་ཕུལ་བས། མཁའ་
འགྲོ་མ་རྣམས་ཀྱིས་མ་གནང་བས། མཁའ་འགྲོ་མ་རྣམས་ཟས་འཚོལ་དུ་སོང་བའི་
ཤུལ་དུ་ལྷ་མོས་སློབ་དཔོན་བྲིད་ཅིང་མཆོད་པ་བྱས་པས་སློབ་དཔོན་ཐུགས་ཆགས་
ནས། ལྷ་མོ་ལ་གསང་བའི་ཡུམ་དུ་བྱས་པས་སྲས་མིང་སྲིང་གཉིས་བཙས་ཏེ། བུ་ལ་
རུས་པ་དང་ཐོད་ཕྲེང་གིས་བརྒྱན་ནས་མིང་ལེགས་ལྡན་ནག་པོར་བཏགས། སྲིང་
མོ་ལའང་དུར་ཁྲོད་ཀྱི་ཆས་ཀྱིས་བརྒྱན་ནས་མིང་དུང་སྐྱོང་མར་བཏགས་ནས།
གླིང་བར་གྱི་ཉ་ཤ་དང་སྒོག་བཙོང་དང་ཤ་རུས་ཀྱིས་གསོས་སོ། །དེར་ལྷའི་བུ་མོ་
ཡང་དུར་ཁྲོད་ཀྱི་ཟས་གཅི་བ་ཟོས་པས་ལྷའི་དཀའ་ཐུབ་ལས་ཉམས་པས་ཡུན་རིང་

34 བཀའ་བརྒྱུད་ཀྱི་བསྟན་སྲུང་།
དུ་ལོན་པ་དང་། ལྷ་མ་ཡིན་རྣམས་ཀྱིས་ལྷའི་ཡུལ་ཕྱོགས་ཤིག་ན་རིན་པོ་ཆེ་སྣ་ལྔ་
ལས་བྱས་པའི་གྲོང་ཁྱེར་སུམ་བརྩེགས་བྱ་བ་སྲ་བ་ཅིས་ཀྱང་མི་ཤིགས་པ་སྒོ་དམ་པ་
མཐོ་ཁྱད་དང་ལྡན་པ་ཞིག་བརྩིགས་སོ། །ལྷའི་དབང་པོ་བརྒྱ་བྱིན་གྱིས་པི་ཝང་གི་
སྒྲ་ལས། ལྷ་དང་ལྷ་མ་ཡིན་འཐབ་པའི་དམག་དཔོན་འགུགས་སུ་བཏང་བས། ཁྱོད་
དེ་སྲིད་འགོར་རམ། ལྷའི་ཡུལ་འཆོར་ལ་ཁད་ན། བྱ་བའི་སྒྲ་མོས་ཐོས་ནས། སློབ་
དཔོན་དཔའ་བོ་ལ་དྲག་ཏུ་སྤྱན་དྲངས་པས། དེར་གནང་བ་བྱིན་ནས། ལྷ་མོས་པི་
ཝང་གི་སྒྲ་ཡར་བཏང་ནས། ཞག་བདུན་ན་ཤིང་རྟའི་འཁོར་ལོས་སྤྱན་དྲང་བར་བྱས་
སོ། །དེ་ནས་ཞག་བདུན་ན་ལྷའི་དབང་པོས་འཁོར་མང་པོ་དང་བཅས་ཏེ་ཤིང་
རྟའི་འཁོར་ལོ་ཁྱེར་ནས་དུར་ཁྲོད་དུ་འོངས་ནས། མཁའ་འགྲོ་མ་རྣམས་ཟས་
འཚོལ་དུ་སོང་བའི་ཤུལ་དུ། སློབ་དཔོན་ཡབ་ཡུམ་སྲས་བཅས་རི་རབ་ཀྱི་རྩེ་ལ་
སྤྱན་དྲངས་སོ། ། <འདིའི་དུས་ལྷའི་དབང་པོ་བརྒྱ་བྱིན་གྱིས་པི་ཝང་གི་སྒྲ་ལས་དྲངས་ནས།
དད་པ་དང་ནི་དམ་ཚིག་གིས། །ཞེས་སོགས་ཀྱི་སྤྱན་འདྲེན་གྱི་ཚིགས་བཅད་རྣམས་བརྗོད་ཅེས་
བཤད་ལ། དེང་སང་གཏོར་ཆོག་ལས་བྱང་ན་ཡོད་པ་འདི་གྲི་གུག་བརྩེགས་པའི་རྒྱུད་ཚིག་ཡིན་ལ།
རྒྱུད་འདི་ནས་བཤད་པ་དང་འདྲ་མིན་དུ་ཡོད་དོ། །མཆན།> དེ་ནས་ལྷའི་དབང་པོས་རྣམ་
པར་རྒྱལ་བའི་ཁང་བཟང་དུ་ཕྱག་དང་<མཉམ་མེད་མཐུ་མངའ་གཏུམ་ཆེན་མེ་ལྟར་འབར། །
ཞེས་སོགས་ཤོ་ལོ་ཀ་གཅིག་གིས་ཡབ་སྐལ་ལྡན་དཔའ་བོ་དང་སྲས་མགོན་པོ། ཡེ་ཤེས་མཁའ་
འགྲོ་སྔོན་མོའི་མདོག་ཏུ་སྣང༌། །ཞེས་སོགས་ཤོ་ལོ་ཀ་གཅིག་གིས་ཡུམ་ཨུ་མ་དང་དཔལ་ལྡན་ལྷ་
མོ་ལ་སྟེ་ཐུན་མོང་དུ་ཕྱག་འཚལ་བསྟོད་པ་བྱས་སོ། །མཆན།> མཆོད་པ་ཕུལ། ཚལ་ཆེན་པོ་
བཞིར་དེད་དཔོན་ཉི་ཤུ་རྩ་བརྒྱད་ཀྱིས་མཆོད་པ་བྱས། བྱང་ཤར་ ཨར་མོ་ལིཀྐའི་
རྡོ་ལེབ་ཏུ་ལྷའི་བུ་བྱེ་བ་ཁྲག་ཁྲིག་གིས་མཆོད་པ་བྱས། དྲག་ཏུ་བསྐུལ་ལོ། །དེ་ནས་
ཤིང་རྟ་སྣ་ཚོགས་ཚལ་དུ་དཀར་གསུམ་མངར་གསུམ་འབྲས་ཆན་དང་ཤིང་ཐོག་
༡ དག་ཡིག་ཏུ་< ཨ་མོ་ནིག་>ཅེས་པ་ཕུལ་རྡོ་སྟེ་རྡོ་ནག་གྲུ་བཞི་ཞིག་གི་མིང་དུ་གསལ།

མགོན་པོའི་ལོ་རྒྱུས། 35
བཟའ་བ་སྣ་ཚོགས། ལ་ཕུག་སྒོག་བཙོང་ལ་དུ་ལ་སོགས་པ་ལྕགས་ཕོར་དུ་བླུགས།
དར་མཐིང་ནག་གིས་ཁ་བཅད་ནས་མཆོད་ཅིང་མངའ་གསོལ། འདྲེས་པའི་ཚལ་དུ་
གོ་མཚོན་སྣ་ཚོགས་ཀྱིས་མཆོད། ཨར་མོ་ལིཀྐའི་རྡོ་ལེབ་ཀྱི་སྟེང་དུ་ཤ་ཆེན་ཁྲག་
ཆེན་བདུད་རྩི་ལྔའི་ཚོགས་ཀྱིས་མཆོད་ནས། སྲས་ལེགས་ལྡན་ནག་པོ་ལྷའི་དམག་
དཔོན་དུ་མངའ་གསོལ། དར་ནག་གི་བེར་བསྐོན། ཨ་ཀ་རུ་ནག་པོའི་དུད་པས་
བདུག ཙནྡན་གྱི་བེང་ཕྱག་ཏུ་བསྐུར་རོ། ། སྲིང་མོ་དུང་སྐྱོང་མ་ཡང་ལྷ་མོ་རྣམས་ཀྱི་
དམག་དཔོན་དུ་བསྐོས་ནས། སྐར་མ་རྒྱལ་གྱི་ཉིན་གཙུབ་འགྱུར་གྱི་ཚལ་དུ་འདུས་
ནས་ལྷ་རྣམས་ཀྱིས།
སྐལ་ལྡན་དཔའ་བོ་རྫུ་འཕྲུལ་གྲུབ་པའི་སྲས། །
མགོན་པོ་ལེགས་ལྡན་ནག་པོ་ཐོད་ཕྲེང་ཅན། །
ལྷ་ཡི་དམག་དཔོན་དག་ཏུ་མངའ་གསོལ་བ། །
ཧཱུྃ། དུས་གསུམ་སངས་རྒྱས་ཐམས་ཅད་ཀྱིས། །
མ་ཧཱ་ཀཱ་ལར་མངའ་གསོལ་བ། །
དཔྲལ་བའི་ཁྲོ་གཉེར་གསུམ་དང་ལྡན། །
ཞེས་སོགས་ཀྱིས་མངའ་གསོལ་བྱས་སོ། །དེང་སང་མགོན་པོ་ཕལ་ཆེར་གྱི་མངའ་
གསོལ་ཀུན་ལ་གྲགས་པ་འདི་ནི་རྒྱུད་འདིའི་རྒྱུད་ཚིག་ཡིན་ནོ། །
དེ་ནས་ལྷ་རྣམས་ཀྱིས་བདེན་པའི་དཔང་འཛུགས་ཤིང་གནད་ནས་བསྐུལ།
དེ་ནས་ལེགས་ལྡན་ནག་པོ་<དེང་སང་ཕྱོགས་བཅུ་མགོན་པོའི་ལེགས་ལྡན་གསོལ་ཁར།
ལྕགས་ཀྱི་བྱ་ཁྲ་བྱ་ཁྱུང་བཞི། །བར་སྣང་ཁམས་ནས་གནས་འདིར་བྱོན། །ཞེས་དང་། སྟག་གཟིག་
དོམ་དྲེད་ཁྱི་བརྒྱད་བཅས། །ས་ཡི་ཕྱེད་ནས་གནས་འདིར་བྱོན། །ཞེས་ཡོད་པ་དང༌། བཞེད་

36 བཀའ་བརྒྱུད་ཀྱི་བསྟན་སྲུང་།
འབོད་དུ་ཡང་། བྱང་ཕྱོགས་ཀྱི་གནོད་སྦྱིན་བརྒྱད་ནི། ལྕགས་ཀྱི་བྱ་ཁྲར་སྤྲུལ་ནས་ཀླད་ལ་ལྡིང་བ།
ལྷོ་ཕྱོགས་ཀྱི་གཤིན་རྗེ་བརྒྱད་སྟག་གཟིག་དོམ་དྲེད་དུ་སྤྲུལ་ནས་སྡུན་ནས་འགྲོ་བ། ཞེས་ཡོད་པ་
རྣམས་རྒྱུད་འདིའི་ལོ་རྒྱུས་དང་མཐུན་ནོ། །མཆན།>ཐོད་ཕྲེང་ཅན་གྱིས། བྱང་ཕྱོགས་ཀྱི་
གནོད་སྦྱིན་བརྒྱད། ལྕགས་ཀྱི་བྱ་ཁྲ་བརྒྱད་དུ་སྤྲུལ་ནས་སྡུན་ནས་འགྲོ་ཞིང་། དམ་
ཚིག་ཉམས་པའི་ཀླད་པ་བརྟོལ་བ། ལྷོ་ཕྱོགས་གཤིན་རྗེའི་གཤེད་པོ་བརྒྱད་ནི།
སྟག་གཟིག་དོམ་དྲེད་སྤྱང་ཀི་བརྒྱད་དུ་སྤྲུལ་ནས་ཕྱི་ནས་འབྲང་བ། དུར་ཁྲོད་དུ་
གནས་པའི་མ་མོ་རྣམས་ནི། ལྕེ་སྤྱང་ནག་པོར་སྤྲུལ་ནས་དམ་ཚིག་ཉམས་པའི་ཁྲག་
ལ་འཐུང་ཞིང་། ལྷ་དམག་ཉི་ཁྲི་ཆིག་སྟོང་ནི་ལྷ་མ་ཡིན་རྣམས་ཀྱི་གཉེན་པོར་མཛད་
ནས་ཆས་སོ། །
དེ་ནས་འདྲེས་པའི་ཚལ་དུ་ལྷ་མ་ཡིན་དང་འཐབ་པས་ལྷ་མ་ཡིན་རྣམས་ཕམ་
ནས་གྲོང་ཁྱེར་སུམ་བརྩེགས་ཀྱི་ནང་དུ་བྲོས་སོ། །གྲོང་ཁྱེར་དེ་ནི་ཁྱབ་འཇུག་གི་
མཐུ་ལས་གྲུབ་པས་སྲ་ཞིང་བརྟན་ལ་བཙན་པས་ཐབས་གཞན་མ་རྙེད་པས། རང་
གི་ཡབ་སློབ་དཔོན་སྐལ་ལྡན་དཔའ་བོ་ལ་ཐབས་དྲིས་པས། རྡོ་རྗེ་ཕ་ལམ་རྒྱ་
མཚོའི་འགྲམ་ན་ཡོད། དེ་དང་རྒྱ་མཚོའི་ལྷུ་བ། རྡོ་སོལ། དེ་ཚོ་བརྒྱབ་ན་ཞིག་ཅེས་
བསྟན་པས། སྲས་ལེགས་ལྡན་ནག་པོས་ད་དེ་ཞག་བདུན་ན་གྲོང་ཁྱེར་སུམ་
བརྩེགས་འཇིག་གོ་བྱས་ཤིང༌། རྫས་དེ་རྣམས་སྦྱར་ནས་བརྒྱབ་པས་རིལ་པོར་མ་
ཞིག་པར་ཁ་ཊཾ་ག་བརྒྱབ་པས་ཐམས་ཅད་རྡུལ་དུ་ཕུངས་སོ། །ད་དུང་ལྷག་མ་ལུས་
པ་ལ། ལེགས་ལྡན་གྱིས་དེ་ནི་ངས་བལྟས་པ་ཙམ་ཡིན་པས། ད་ནི་རིལ་པོར་
འཇིག་གོ་བྱས་པས། ཞག་བདུན་གྱི་ནང་པར་ཁྱབ་འཇུག་ན་རེ། ལེགས་ལྡན་གྱི་
མཚོན་ཆ་དེ་ཡང་འཇིགས་པ་ཞིག་འདུག ཁ་ནིང་ཡང་དོ་ཤིག་བྱས། ད་དེ་བས་དྲག་
པ་ཞིག་ཡོད་ཟེར་བས། ཁོ་མ་བྱུང་བ་ལ་ངས་སྔོན་བསུས་ལ་ཁོ་དང་འཐབ་བོ། །

མགོན་པོའི་ལོ་རྒྱུས། 37
ཁོས་ང་མི་ཐུབ་སྟེ། ང་ལ་རལ་གྲི་བསམ་ཆོད་ཡོད། འཁོར་ལོ་ཕོག་འཆི་བྱ་བ་ཡོད།
དུང་སྲིད་པ་གསུམ་དུ་ཐོས་པ། མདའ་གོ་ཆ་གང་གིས་ཀྱང་མི་ཐུབ་པ་ཡོད། མདུང་
ཤུགས་དང་ལྡན་པ་ཡོད། ལག་ཆ་འདི་རྣམས་ཁོ་ལ་མེད་པས་ཕམ་མི་སྲིད། རྒྱ་ལ་
ཕམ་ན་ངས་དུང་ལན་གསུམ་འབུད་ཀྱིས། དེ་ཙ་ན་གྲོང་ཁྱེར་སུམ་བརྩེགས་འུ་ཅག་
རང་གིས་ཤིག་ཅིག ཁོས་བཤིག་ན་འུ་ཅག་སྙིང་མི་དགའ་འོ་ཟེར་ནས་ཁྱབ་འཇུག་
གིས་འཐབ་ཏུ་ཕྱིན་པས། ལམ་དུ་ལེགས་ལྡན་གྱིས་བྲག་ཤིན་ཏུ་སྲ་བ་རྒྱ་ཆེ་བ།
དཔངས་མཐོ་བ། སུལ་དང་སེར་ག་མེད་པ། སྐོར་ས་མེད་པ་ཞིག་གི་རྩར། ཆུ་ཤིན་
ཏུ་ཚ་བ། རྦ་དྲག་པ། རྒྱུན་རིང་བ་ཞིག་གི་བར་དུ་ལམ་འཕྲང་དམ་པ་ཞིག་ཏུ་སྤྲུལ་
ནས། དེར་རྒན་མོ་རྣ་བས་མི་ཐོས་པ། མིག་གིས་མི་མཐོང་བ་ཞིག་ཏུ་སྤྲུལ་པས།
ཁྱབ་འཇུག་བྱུང་ནས། རྒན་མོ་ཕར་ཟུར་ཟེར་བ་ལ། རྒན་མོས་ཁྱོད་སུ་ཡིན་བྱས་
པས། ང་ཁྱབ་འཇུག་ཡིན། འཇིག་རྟེན་གྱི་ཁམས་ན་”ང་ཐོས་པ་ཡོད་དམ་ཞེས་སྨྲས་
པས། ལེགས་ལྡན་སྤྲུལ་པའི་རྒན་མོས། ཁྱོད་ཁྱབ་འཇུག་ཡིན་ན། ཁོ་ལ་དཔའ་
རྟགས་ཀྱི་ཕྱག་རྒྱ་ལྔ་ཡོད་པས། ཁྱོད་ལ་ཅང་ཡོད་དམ་ཞེས་སྨྲས་པས། ཁྱབ་འཇུག་
ན་རེ། ང་ལ་དཔའ་རྟགས་ཀྱི་ཕྱག་རྒྱ་ལྔ་ཡོད་ཟེར། འོ་ན་དུང་བུས་དང་བྱས་པས་
ཁྱབ་འཇུག་གིས་དུང་བུས་པས་རྒན་མོས་མ་ཐོས་སོ། །ཞེས་སྨྲས་པ་དང༌། ཁྱབ་
འཇུག་ཁྲོས་ནས་དྲག་ཏུ་བུས་པས། ལེགས་ལྡན་སྤྲུལ་པའི་རྒན་མོས་ཁྱོད་ལ་ཡང་
དུང་འདུག་སྟེ། ཁྱབ་འཇུག་གི་དུང་མིན། ཁྱབ་འཇུག་གི་དུང་ཤིན་ཏུ་ཡང་སྐད་ཆེ་
བས། སྲིད་པ་གསུམ་དུ་ཐོས་པ་ཡིན་བྱས་པས། ཁྱབ་འཇུག་ཆུང་བ་དོགས་པ་སྐྱེས་
ནས་རྣ་བ་ལ་གཏད་དེ་དྲག་ཏུ་བུས་པ་དང་། དེར་དུང་སྐད་ལན་གསུམ་སོང་ནས།
ལེགས་ལྡན་ཡབ་སྲས་ནི་མི་འདུག་ཁྱབ་འཇུག་གིས་ལོག་ནས་ཕྱིན་པས། སྔོན་ནས་
ཆད་བྱས་པའི་དུང་ལན་གསུམ་ཡང་སོང་བས་ལྷ་མིན་རྣམས་བྲོས་ཏེ་རི་རབ་ཀྱི་ཁོང་
༡ གཞན་དུ་<ང་མ་ཐུབ་པ་ཡོད་དམ་>ཞེས་གསལ།

38 བཀའ་བརྒྱུད་ཀྱི་བསྟན་སྲུང་།
ལས་ཐོན་ནས་རྒྱ་མཚོའི་ནང་དུ་ཀླུ་ལ་སྐྱབས་བཅོལ་ཏེ་འདུག་གོ །ཁྱབ་འཇུག་འདི་
ནི་ལྷ་གསུམ་གྱི་ཡ་གྱལ་གྱི་ཁྱབ་འཇུག་ནི་<སྔགས་རྙིང་མར། ལྷ་ཡུལ་དུ་ཁྱབ་འཇུག ལྷ་
མིན་གནས་སུ་སྒྲ་གཅན། ཡང་གཟའ་ཆེན་བརྒྱད་ཀྱི་གཙོ་བོ་ཡང་བྱེད་པ་སྟེ། དེ་ཐམས་ཅད་རཱ་ཧུ་
ལ་ཉིད་ཀྱིས་རྣམ་འགྱུར་སྣ་ཚོགས་བསྟན་པར་བཤད་ལ། སྤྱི་རྒྱུད་ཁྲག་མཚོ་ཁོལ་མའི་རཱ་ཧུ་ལའི་
བསྟོད་པར། རི་རབ་སྟེང་དུ་ལྷ་ཡི་གཙོ། །རྒྱ་མཚོའི་ནང་དུ་ཀླུ་ཡི་བདག །བར་སྣང་ཁམས་སུ་
གནས་ཙ་ན། ། ལྷ་སྲིན་སྡེ་བརྒྱད་རྣམས་དང་བསྡོམས། །ཞེས་གསུངས་པ་དོན་མཐུན་པས་ན་དོན་
དུ་ཁྱབ་འཇུག་དང་ངོ་བོ་རྒྱུད་གཅིག་པ་འདྲའོ། །མཆན། འདི་ཡང་རྩོམ་པ་པོ་ཉིད་ཀྱིས་ཕྱིས་
བཀོད་དོ། །> མ་ཡིན་ཏེ། ཁྱབ་འཇུག་ཆུང་བ་ཞེས་རྒྱུད་འདིར་བཤད་འདུག་པ། དེང་
སང་རཱ་ཧུ་ལ་ལ་ཁྱབ་འཇུག་ཏུ་གྲགས་འདུག་པ་དེ་ཉིད་ཡིན་ཏེ། སྒྲ་གཅན་ལྷ་མིན་
གྱི་དབང་པོ་ཡིན་པར་མདོ་སྡེ་ནས་ཀྱང་བཤད་དོ། །དེར་ལྷ་རྣམས་ལྷ་མིན་གྱི་
གཡུལ་ལས་རྒྱལ་བས། སློབ་དཔོན་སྐལ་ལྡན་དཔའ་བོ་དང་། སྲས་ལེགས་ལྡན་
ནག་པོ་ཡབ་སྲས་རྣམས་ལ་རྣམ་པར་རྒྱལ་བའི་ཁང་བཟང་དུ་གཏང་རག་གི་མཆོད་
པ་ཆེན་པོ་བྱས། ཕྱག་བཙལ་བསྟོད་པ་ཡང་བྱས་སོ། ། <དེར་ལྷ་རྣམས་ཀྱིས་མ་འོངས་
པ་ན་ལུང་བསྟན་པ། ཞེས་སོགས་ཀྱི་སྨོན་ལམ་ཡང་བཏབ་བོ། །མཆན།> དེ་ནས་ཡབ་སྐལ་
ལྡན་དཔའ་བོ་ནི་མ་ཧཱ་དེ་ཝ་ཚོགས་ཀྱི་བདག་པོ་ཞེས་བྱ་བར་གྱུར་ནས་ལྷའི་དེད་
དཔོན་མཛད་དེ། དོན་དུ་ལྷ་དབང་ཕྱུག་ཆེན་པོ་ཡིན་ནོ། ། །
སྲས་ལེགས་ལྡན་ནག་པོ་དང་ལྷ་མོ་དུང་སྐྱོང་མ་ལྕམ་དྲལ་གཉིས་ལྷའི་ཞལ་
ཟས་དཀར་གསུམ་མངར་གསུམ་ལ་མ་དགའ་བར། སྔོན་གྱི་དུར་ཁྲོད་ཀྱི་ཤ་ཁྲག་གི་
རོ་ལ་ཆགས་ནས་དུར་ཁྲོད་གཏུམ་དྲག་ཏུ་བྲོས་སོ། །དེར་ལྷ་རྣམས་ཀྱིས་ལྷའི་པི་
ཝང་ལ་སོགས་པ་རོལ་མོ་རྣམས་ཀྱིས་སྤྱན་དྲངས་པས། ཉ་སྟོང་དུས་བཞི་ལ་ལན་
རེ་འབྱོན་པར་ཆད་ནས་དུར་ཁྲོད་ཉིད་དུ་བཞུགས་སོ། །དུར་ཁྲོད་ཀྱི་མཁའ་འགྲོ་མ་

མགོན་པོའི་ལོ་རྒྱུས། 39
རྣམས་ཀྱིས་ཀྱང་སྔོན་ཡབ་སྐལ་ལྡན་དཔའ་བོ་ལ་མཆོད་པ་བྱེད་པ་བཞིན་མགོན་པོ་
ལྕམ་དྲལ་ལ་ཡང་བྱས། དེར་ལྷ་མོ་དུང་སྐྱོང་མ་ཁྲག་རུལ་པ་འདོད་ནས་ཁྲག་རུལ་
གྱི་དྲི་ལ་སྣོམ་ཞིང་ཕྱིན་པས་སྲིན་ཡུལ་ལངྐ་པུ་རིར་བསླེབས། དེ་ན་སྲིན་པོ་ལང་ཀ་
མགྲིན་བཅུ་ཁྲག་རུལ་ཟངས་གང་བསྐོལ་བ་དང་ཕྲད་ནས་ལྷ་མོས་ཁྲག་བླངས་པས་
ཁྱོར་བ་གང་བྱིན་པ་འཐུངས་པས་ཁྲག་གིས་མྱོས་ནས་གཉིད་དུ་སོང་བ་དང་རྐང་པ་
ལ་ལྕགས་སྒྲོག་གིས་བཅིངས་ནས་སྲིན་པོས་འཁྲིག་པ་སྤྱད་དོ། །གཉིད་སད་ཙ་ན་
ངའི་ཆུང་མ་བྱའོ། །ཞེས་ཟེར་རོ། །དེར་ལྷ་མོ་སྲིན་པོ་ལ་སྙིང་མ་དགའ་ན་ཡང་
ཞབས་ལ་ལྕགས་སྒྲོག་བཅིངས་པས་འབྲོས་ཐབས་ནི་མ་རྙེད། ཁོའི་ཁྱིམ་དུ་བལྟས་
པས་སྲིན་ཕྲུག་ལྔ་བརྒྱ་ཉིན་མོ་ཤིང་གྲིབ་ལ་ཡིབས་ནས་འདུག་ཅིང་མཚན་མོ་འགྲོ་
བ་མཐོང་། སྲིན་པོའི་བོང་བུ་དམར་གྲྭ་མང་པོ་ཡང་བཙའ་བར་མཐོང་ཞིང་། སྲིན་
པོ་ཟས་འཚོལ་དུ་སོང་བའི་ཤུལ་དུ་སྲིན་པོའི་རལ་གྲི་བླངས་ཏེ། རྐང་པའི་ལྕགས་
སྒྲོག་བཅད། སྲིན་ཟངས་སུ་ཆུ་བསྐོལ། དེར་སྲིན་ཕྲུག་རྣམས་བཙོས་ཏེ་བསད།
སྲིན་པོའི་བོང་བུ་གྲྭ་དམར་ཞོན་ཏེ་རལ་གྲི་ཁྱེར་ནས་དུར་ཁྲོད་དུ་བྲོས་པ་ན། སྲིན་
པོའི་རྒྱལ་པོས་སྲིན་གླིང་དུ་སྤྲུལ་ཏེ་རྗེས་བཞིན་དུ་བྱུང་ནས། སྲིན་པོས་མགོན་པོ་
ལེགས་ལྡན་ལ་ནེའུ་ལེ་བརྒྱབ་པས་ནེའུ་ལེའི་ལྟག་པ་བཅད། མགོན་པོས་ལྷ་མོའི་
རལ་གྲི་བླངས་ཏེ་སྲིན་པོའི་མགོ་བོ་བཅད་ཅིང་། ལྕམ་དྲལ་གཉིས་ཀྱིས་སྲིན་ཡུལ་
དུ་ཕྱིན་ནས་ལངྐ་པུ་རིའི་གྲོང་ཁྱེར་བརླག་པར་མཛད་དོ། །དེ་ནས་སྲིན་པོའི་བོང་བུ་
ལ་ལྷ་མོའི་བཞོན་པ་བྱས། སྲིན་པོའི་ཡ་མགལ་ལ་སྒའི་སྔ་རུ། མ་མགལ་ལ་ཕྱི་རུ།
པགས་པས་ས་གཡོགས། རྒྱུ་མས་གོང་རྨེད་གློ་ནན་བྱས་ཤིང་། སྲིན་པོའི་རལ་གྲི་
ལྷ་མོའི་ཕྱག་མཚན་དང་། ནེའུ་ལེར་ནོར་བུའི་རྐྱལ་པ་བྱས་སོ། །དེའི་ཚེ་མཁའ་འགྲོ་
མ་རྣམས་ཀྱིས་མགོན་པོ་ལྕམ་དྲལ་ལ་ཤ་ཁྲག་གི་མཆོད་པ་ཆེན་པོ་ཉིན་མཚན་ཀུན་

40 བཀའ་བརྒྱུད་ཀྱི་བསྟན་སྲུང་།
ཏུ་བྱས་པས། དུར་ཁྲོད་ཀྱི་རོ་ཐམས་ཅད་ཟད་པར་གྱུར་པ་དང་། རྒྱ་གར་གྱི་གྲོང་
ཁྱེར་རྣམས་སུ་མཁའ་འགྲོའི་ཁ་རླངས་ཀྱིས་ནད་ཡམས་སྣ་ཚོགས་བཏང་བས།
རྒྱལ་པོ་ཚངས་བྱིན་གྱིས་བྱ་རྒོད་སྤུངས་པའི་རི་ལ་བཅོམ་ལྡན་འདས་ཤཱཀྱ་ཐུབ་པ་
ལ་རིམས་ནད་ཞི་བའི་ཐབས་ཞུས་པས། རྫུ་འཕྲུལ་གྱིས་བཀུག་ནས། སྟོན་པའི་
དབུའི་གཙུག་ཏོར་ནས་རིག་པའི་ལྷ་མོ་གདུགས་དཀར་མོ་ཅན་དབུ་སྟོང་ཕྱག་སྟོང་
ཅན་ཕྱུང་སྟེ་ནམ་མཁའ་ཁྱབ་པར་སྤྲུལ་ནས་རིག་སྔགས་ཀྱི་སྒྲ་དྲག་པོ་བརྗོད་ཅིང་།
ལག་ན་རྡོ་རྗེས་ཀྱང་གཟིར་བས་མགོན་པོ་ལྕམ་དྲལ་གྱིས་གཟི་བརྗིད་མ་བཟོད་
ནས། སྟོན་པ་ལ་སྐྱབས་གསོལ། སྲོག་སྙིང་ཕུལ་ནས་བསྟན་པ་བསྲུང་བར་དམ་
བཅས་ཤིང༌། མ་འོངས་པ་ན་སངས་རྒྱས་ཐལ་བའི་དབང་པོ་ཞེས་བྱ་བར་འཚང་རྒྱ་
བར་ལུང་བསྟན། གདུགས་དཀར་མོ་ཡང་སྟོན་པའི་གཙུག་ཏོར་དུ་ནུབ། གྲོང་ཁྱེར་
གྱི་རིམས་ནད་ཀྱང་ཆད་པར་གྱུར་ཏོ། །དེའི་ཚེ་སྟོན་པས་མགོན་པོ་ལ། མདོག་ནག་
གཟུགས་ཐུང་གཟི་བརྗིད་ཆེ། །ཞེས་སོགས་ཀྱི་བསྟོད་པ་མཛད་པར་བཤད་ཅིང་།
རྒྱུད་འདིར། སྲིན་པོའི་གཟུགས་ཀྱི་གདུག་པ་ཅན། །ཞེས་སོགས་ཤོ་ལོ་ཀ་དང་པོ་
མི་འདུག་པ་ནི་ཡི་གེ་པས་ཆད་པ་ཡིན་ནམ་ལེགས་པར་བརྟག་གོ །རྒྱུད་འདི་ནས་
གདུགས་དཀར་གྱིས་མགོན་པོ་བཏུལ་བར་བཤད་པ་དང་། གདུགས་དཀར་གྱི་
གཟུངས་རྣམས་སུ་ཡང་། ལེགས་ལྡན་ནག་པོ་ཆེན་པོ་གྲོང་ཁྱེར་སུམ་བརྩེགས་
འཇིག་པར་བྱེད་པ་དུར་ཁྲོད་ན་གནས་པར་མོས་པ། མ་མོའི་ཚོགས་ཀྱིས་ཕྱག་བྱས་
པ་ལ་ཕྱག་འཚལ་ལོ། །ཞེས་འབྱུང་བ་དང་། གདུགས་དཀར་གྱི་ཆོ་ག་རྒྱས་པར་
ཡང་། བསྲུང་བཟློག་གི་སྐབས་སུ་ལེགས་ལྡན་ཤམ་བུར་འབྱུང་བ་རྣམས་དགོངས་
པ་མཐུན་ནོ། ། ལོ་རྒྱུས་འདི་ནི་ལྕམ་དྲལ་གཉིས་ཀའི་ཐུན་མོང་དུ་འདུག་གོ །
མགོན་པོ་འདི་ཉིད་ཀྱི་སྒོས་ཀྱི་རྒྱུད་རྣམས་སུ་བྱུང་བ་སྟེ་དེ་རྣམས་ཡིན་ལ།

མགོན་པོའི་ལོ་རྒྱུས། 41/
ཡང་ཡོ་ག་ཁམས་གསུམ་རྣམ་རྒྱལ་གྱི་རྟོག་པ་དང་། ཡོ་གའི་འགྲེལ་པ་ཀོ་ས་
ལའི་རྒྱན་ལ་སོགས་པར། སྟོན་པ་རྣམ་སྣང་གི་སྐུར་བཞེངས་ནས། རི་རབ་ཀྱི་རྩེ་
མོར་རྒྱུད་གསུངས་པའི་ཚེ། ཕྱག་རྡོར་གྱིས་ལྷ་ཆེན་པོ་རྣམས་ལ་འདུས་ཤིག ཅེས་
གསུངས་པས། ཚངས་པ་དང་བརྒྱ་བྱིན་སོགས་ནི་འདུས། དབང་ཕྱུག་དྲེགས་པས་
ང་རྒྱལ་ནས་མ་འོངས་པའི་ཚེ། ཕྱག་རྡོར་གྱིས་ཁྲོ་བོར་བཞེངས་ནས་དབང་ཕྱུག་
ཞབས་ཀྱི་འོག་ཏུ་མནན་པས་སངས་རྒྱས་ཐལ་བའི་དབང་པོར་སངས་རྒྱས། དེར་
ཕྱག་རྡོར་གྱིས་ཁྱོད་སངས་རྒྱས་ཀྱང་། ད་ལྟ་དེའི་གདུལ་བྱ་དུས་ལ་མ་བབ་པས་
བསྟན་པ་བསྲུང་བར་སེམས་བསྐྱེད་ཅིག་ཅེས་སོགས་གསུངས་པས། དབང་ཕྱུག་
སངས་རྒྱས་པ་དེ་ཉིད་མགོན་པོ་ལེགས་ལྡན་དུ་གྱུར་ནས་བསྟན་པ་བསྲུང་ཞིང་མ་
འོངས་པ་ན་ཐལ་བའི་དབང་པོ་དངོས་སུ་བྱོན་ནས་གདུལ་བྱ་རྣམས་འདུལ། དབང་
ཕྱུག་གི་ལྷ་མོ་ཨུ་མ་ཤིན་ཏུ་མཛེས་པ་དེ་ཕྱག་རྡོར་ལ་ཕུལ་བ་མཆོད་པའི་ལྷ་མོར་
བྱིན་གྱིས་བརླབས་པ་ལྷ་མོ་གར་མ་ཡིན། དེ་ལྟར་དབང་ཕྱུག་མགོན་པོར་གྱུར་པ་ལ་
ལེགས་ལྡན་ཆེ་བ་དང་། དབང་ཕྱུག་གི་བུ་ནག་པོ་ཆེན་པོ་ལ་ལེགས་ལྡན་ཆུང་བར་
གྲགས་ཞེས་བཤད་ལ། དཔལ་ཆེན་ཀརྨ་པཀྱིས། ཡབ་ལེགས་ལྡན་ཞེས་བེང་ལ་
ཡབ་དང་། ལས་མགོན་སྲས་མཆོག་ནག་པོ་ཞེས་གྲི་གུག་ཅན་ལ་སྲས་སུ་མཛད་པ་
ཡང་འདི་ལ་དགོངས་ཤིང་། ལེགས་ལྡན་སྒོས་ཀྱི་སྒྲུབ་ཐབས་སུ། འདི་ཕྱག་རྡོར་གྱི་
སྤྲུལ་པ་ཡིན་གསུང་བ་ཡང་། དབང་ཕྱུག་ཕྱག་རྡོར་གྱིས་མནན་པའི་ཚེ་ཐུགས་ཕྱག་
རྡོར་གྱི་ཐུགས་དང་རོ་གཅིག་ཏུ་གྱུར་ནས་སངས་རྒྱས། སླར་དེ་ལས་མགོན་པོར་
བཞེངས་པ་ལ་དགོངས་སོ། ། <ས་སྐྱ་པ་རྣམས་ཀྱིས། གུར་མགོན་རྣམ་སྣང་གི་སྤྲུལ་པ་ཡིན་
པར་བཞེད་པ་ཡང་། དེང་སང་ས་སྐྱ་པ་རྣམས་ལ་ཡོངས་སུ་གྲགས་པའི་མགོན་པོ་འདི་བྲམ་ཟེ་
མཆོག་སྲེད་ལུགས་ཐ་དྷ་ཀ་ར་ཝརྨས་ལོ་ཆེན་རིན་བཟང་ལ་གནང་བ་དང༌། ཀླུ་སྒྲུབ་ལུགས་པདྨ་

42 བཀའ་བཀའ་བརྒྱུད་ཀྱི་བསྟན་སྲུང་།
འབྱུང་གནས་ནས་བརྒྱུད་པ་པཎ་ཆེན་དྷརྨ་པཱ་ལས་ལོ་ཆེན་རིན་བཟང་ལ་གནང་བ་ཡིན་ལ། ལོ་
ཆེན་བླ་མའི་པཎ་ཆེན་དེ་རྣམས་ཡོ་ག་ལ་མཁས་ཤིང་། ཡོ་གར་དོན་དུ་ཕྱག་རྡོར་དང་རྣམ་སྣང་སྟོན་
འཁོར་ཐ་མི་དད་ཡིན་ཞིང་། དབང་ཕྱུག་འདུལ་མཁན་ཁྲོ་བོ་ཁམས་གསུམ་རྣམ་རྒྱལ་ཡང་རྣམ་
སྣང་དང་ཕྱག་རྡོར་ཐ་མི་དད་ཁྲོ་བོར་བཞེངས་པ་ཡིན་པས། དོན་འདི་ལ་དགོངས་ནས་མགོན་པོ་
རྣམ་སྣང་གི་སྤྲུལ་པར་བཞེད་པ་ལོ་ཆེན་རིན་བཟང་གི་ཐུགས་བཞེད། གུར་ནས་གསུངས་པའི་
མགོན་པོ་གཙོ་རྐྱང་ག་ཡ་དྷ་ར་དང་འབྲོག་མི་ནས་བརྒྱུད་པ་ཞིག་ཀྱང་ཡོད་པས། དགྱེས་རྡོར་དང་
སྦྲེལ་བ་དང་། གུར་མགོན་དུ་མཚན་འདོགས། ནག་པོ་སྤྱོད་པའི་ལུགས་ཀྱི་གྲི་གུག་ལྷ་ལྔ་ག་ཡ་དྷ་
ར་དང་འབྲོག་མི་ནས་བརྒྱུད་པ་ཡང་ས་སྐྱ་པ་ལ་ཡོད་དོ། །མཆན།>
ཡང་སྔར་གྱི་ཡིག་རྙིང་མཛད་བྱང་མེད་པའི་བེར་ནག་ཅན་གྱི་སྒྲུབ་སྐོར་འགའ་
ཞིག་གི་ནང་དུ། མགོན་པོ་འདི་སྟོན་པའི་ཉན་ཐོས་དགྲ་བཅོམ་པ་འཆར་ཀ་ཡིན་
ཅེས་དང༌། རྙིང་མའི་གཤིན་རྗེ་འཆར་ཀ་དང་གཅིག་ཅེས་བྲིས་པ་སྣང་བ་ནི་ཡིག་ཆ་
ཁུངས་ཐུབ་ཡིན་མིན་ཆ་མ་འཚལ་བས་རེ་ཞིག་བཏང་སྙོམས་སུ་བཞག་ལ། གཞན་
ཡང་སྐྱེ་རྒྱུད་ཀྱི་ལོ་རྒྱུས་མང་དུ་རྒྱུད་དང་རྒྱ་གཞུང་རྣམས་ནས་འབྱུང་བ་ཡང་འདིར་
ནི་རེ་ཞིག་སྤྲོས་པ་བཞག་གོ། །དེ་རྣམས་ནི་འཇིག་རྟེན་པའི་སྐྱེ་རྒྱུད་ས་ལམ་རིམ་
གྱིས་བགྲོད་པ་སྐྱེ་བ་སྤྲུལ་སྐུའི་ཚུལ་བཟུང་ཞིང་མཐར་མ་འོངས་པ་ན་ཐལ་བའི་
དབང་པོར་འཚང་རྒྱ་བའི་ཚུལ་བསྟན་ནས། མཆོག་གི་སྤྲུལ་པའི་སྐུའི་མཛད་པ་ཡང་
སྟོན་ཅིང༌། བསྟན་པ་ལ་གནོད་པར་བྱེད་པའི་ཚོགས་དྲག་པོའི་ཕྲིན་ལས་ཀྱིས་
བསྒྲལ་བ་རྣམས་ཀྱང་དེར་གདུལ་བྱའི་ཞིང་དུ་འགྱུར་རོ། །དེ་ནི་འཇིག་རྟེན་པའི་སྐྱེ་
རྒྱུད་ཟུར་ཙམ་བརྗོད་པ་ཡིན་ཞིང་། དེ་ལྟར་སྐྱེ་རྒྱུད་བཤད་ནས། སྤྱིར་མགོན་པོའི་
རིགས་རྣམས་ཀྱི་མན་ངག་རྣམས་ནི་སློབ་དཔོན་གྲུབ་པའི་དབང་ཕྱུག་རྫུ་འཕྲུལ་
དང་ལྡན་པ་མང་པོ་ལས་བརྒྱུད་པས་གཅིག་ཏུ་མ་ངེས་ཀྱང༌། རྒྱུད་ཕལ་ཆེར་ནི་སློབ་

མགོན་པོའི་ལོ་རྒྱུས། 43
དཔོན་ཀླུ་སྒྲུབ་ཀྱིས་རྒྱ་གར་ལྷོ་ཕྱོགས་རྒྱ་མཚོའི་འགྲམ་ཆོས་བཟང་སྤྲིན་གྱི་ཡང་
རྫོང་<བྲག་གསེར་གྱི་བྱ་སྐྱིབས་ཅན་གྱི་འོག་ཤེལ་གྱི་མཆོད་རྟེན་ཆེན་པོ་ཞིག་གི་ནང་ནས་གླེགས་
བམ་སྤྱན་དྲངས་པར་ཕྱག་བཞི་པའི་ལོ་རྒྱུས་རྣམས་ལ་འབྱུང་ངོ༌། །མཆན།>ཞེས་པ་ནས་སྤྱན་
དྲངས་པ་ཡིན་ལ། དེ་ལ་རྒྱས་པར་མགོན་པོའི་རིགས་བརྒྱ་རྩ་བརྒྱད་ཡོད་ཀྱང་། རྩ་
བ་མགོན་པོ་སྡེ་བཞིར་འདུ་ལ། དེ་ལ་བསྟན་པ་སྔ་དར་གྱི་དུས་སུ་དཔུང་རྒྱན་ཆེ་ཆུང་
གཉིས་སོགས་རྒྱུད་མང་དུ་འགྱུར་ཞིང་། དེ་དུས་གྲགས་ཆེ་བ་བེང་དང་གྲི་གུག་
གཉིས་མགོན་པོ་ཐམས་ཅད་ཀྱི་རྩ་བའི་སྤྲུལ་གཞི་ཡིན་ལ། ཕྱི་དར་གྱི་སྐབས་སུ་
འགྱུར་བའི་<འདིར་དེང་སང་གྲགས་ཆེ་ཆུང་དང༌། རྙིང་མའི་བཀའ་གཏེར་གཉིས་ལ་ཡོད་མེད་
ལ་བརྗོད་ཀྱི་ཕྱག་བཞི་དྲུག་གཉིས་རྙིང་མའི་དུས་མ་འགྱུར་བ་ནི་མིན་ཏེ་སློབ་དཔོན་པདྨས་གཏེར་
དུ་སྦས་པ། ཕྱག་བཞི་པ་མངའ་བདག་མྱང་གི་གཏེར་མ་དང༌། ཕྱག་དྲུག་པ་དྲི་མེད་ལྷུན་པོའི་
གཏེར་མར་ཡོད་དོ། །མཆན།> བྱ་རོག་མ་<ཕྱག་བཞི་པ་ལ་ཟེར།>དང་ཕྱག་དྲུག་པ་གཉིས་
ཏེ། དེ་རྣམས་ནི་མགོན་པོ་ཀུན་གྱི་རྩ་བ་ཡིན་ལ། ཕྱི་དར་གྱི་སྐབས་བེང་དང་གྲི་
གུག་གི་ཆོས་སྐོར་ཡང་མང་དུ་འགྱུར་རོ། །དེ་དག་ལས་མགོན་པོ་ཕལ་ཆེར་འཕྲོས་
ཏེ། ཕྱག་བཞི་དྲུག་གཉིས་དངོས་སུ་གསལ་ཞིང་། <ཡང་ཆོས་སྐྱོང་སྤྱིའི་རྒྱུད་ཁྲག་མཚོ་
ཁོལ་མར་ཆོས་སྐྱོང་རྣམས་ཀྱི་གནས་པའི་ཡུལ་བསྟན་པར། བེང་འཛིན་པའི་མགོན་པོ་ནི་གདོང་
དམར་གྱི་བྲག་ལ་གནས་སོ། །ཞེས་གསུངས་པ། བོད་དུ་བསྟན་པ་དར་བའི་ལུང་བསྟན་ལ། སྟོན་
པས། གདོང་དམར་ཡུལ་དུ་བསྟན་པ་འབྱུང་། །ཞེས་གསུངས་པ་བོད་ལ་ངོས་འཛིན་པ་ལྟར། འདི་
ཡང་སྐྱིད་ཤོད་མགོན་པོ་གདོང་ལ་ངོས་འཛིན་མཛད་པ་ཕྱི་རབས་ཀྱི་མཁས་པ་འགས་གསུངས་
ཞེས་གྲགས་སོ། །མཆན།> བེང་ལ་དམར་སྨུག་ནག་པོ་གསུམ། དེ་ལས་འཕྲོས་པའི་
སྟག་ཞོན་སེང་ཞོན། དེང་སང་རྙིང་མའི་གཏེར་མ་ཕལ་ཆེར་ལ་གྲགས་པ་མ་ནིང༌།
ཞི་བྱེད་པ་ལ་གྲགས་པའི་ཨ་གྷོ་ར། < འདི་མགོན་པོ་བེང་ཡིན་ལ། དམར་པོ་དང་ནག་པོ་

44 བཀའ་བརྒྱུད་ཀྱི་བསྟན་སྲུང་།
གཉིས་ཀ་ཡོད། ཨ་གྷོ་ར་ཞེས་པ་སྙིང་པོའི་སྔགས་ལ་ཡོད་པ། དེ་བོད་སྐད་གྷོ་ར་རྟ་ཡིན་ལ། དེའི་
སྔོན་དུ་ཨ་མེད་དགག་བསྣན་པས། རྟ་མེད་ཅེས་བོད་སྐད་དུ་འབྱུང་། བེང་ལ་སྟག་ཞོན་སེང་ཞོན་རྟ་
ནག་ཞོན་པ་གསུམ་ཡོད་པ་དང༌། ཡང་བཞོན་པ་མེད་པ་རང་ལུགས་ཀྱི་ཡབ་ལེགས་ལྡན་ལྟ་བུ་ལ་
སོགས་པ་ཤིན་ཏུ་མང་བས་ན། འདི་ཡང་བཞོན་པ་མེད་པས་ཨ་གྷོ་ར་ཞེས་གྲགས་ཤིང༌། རྒྱ་གར་
ལང་ར་རྩེ་ན་ཡང་གནས་པས་དེར་དམ་པ་སངས་རྒྱས་ཀྱིས་སྒྲུབ་པ་མཛད་དུས་ཕྲིན་ལས་སྒྲུབ་པར་
དམ་བཅས་སྙམ་མོ། །མཆན།> མི་ཏྲ་ཁྲིད་དྲུག་གི་ཆོས་བདག་བྲག་ལྷ་མགོན་པོ་སྟེ། དེ་
རྣམས་རྩ་བ་བེང་ལས་འཕྲོས་པས་མགོན་པོ་སྡེ་བཞི་ལས་བེང་དུ་བསྡུའོ། །
གྲི་གུག་ལས་འཕྲོས་པ་གྲི་གུག་གི་ཆོས་སྐོར་སྔ་འགྱུར་ཕྱི་འགྱུར་གཉིས་ཀར་
མང་དུ་འཕེལ་བ་རྣམས་དང་། གུར་མགོན་ཟངས་གྲི་ཅན། མི་ཐུང་གསོད་བྱེད། རྒྱ་
གར་རྡོ་རྗེ་གདན་གྱི་དྲི་གཙང་ཁང་གི་སྲུང་མ་བཙན་གྱི་མགོན་པོར་གྲགས་པ། ཕྱིས་
པཎ་ཆེན་ནགས་རིན་གྱིས་སྤྱན་དྲངས་པ། དེ་རྣམས་ནི་སྡེ་བཞི་ལས་གྲི་གུག་ཏུ་བསྡུ་
ལ། ཁྱད་པར་སྒྲུབ་བརྒྱུད་རིན་པོ་ཆེའི་བཀའ་སྲུང་འདི་ནི། སྔོན་གྱི་དུས་གྲི་གུག་
ལྕགས་པར་མར་གྲགས་པའི་གྲི་གུག་གི་རིགས་གཙོ་ཆེ་ཞིང་། སྒྲུབ་སྐོར་དང་གཏོར་
ཆོག་གཉིས་ཀར་བེང་དང་ཐུན་མོང་དུ་འབྱུང་བ་ནི་བྱེ་བྲག་རྒྱས་པར་ཕྱེ་ན། སློབ་
དཔོན་ཨརྱ་པའི་བཞེད་པས་སྒྲུབ་སྐོར་དུ་མགོན་པོ་སྐོར་གསུམ་སྟེ། ཡེ་ཤེས་ཀྱི་
མགོན་པོ། ལས་ཀྱི་མགོན་པོ། འཇིག་རྟེན་གྱི་མགོན་པོ་གསུམ་དུ་འབྱུང་བས།
དང་པོ་ཡེ་ཤེས་ཀྱི་མགོན་པོ་ནི། བེང་སྟེ། སྒྲུབ་སྐོར་འགའ་ཞིག་ཏུ་མགོན་པོ་
འདིའི་གོང་ནོན་གྱི་གཉེན་པོའི་ལྷར་མཛད་དེ། འཁུ་ལྡོག་བྱུང་ན་མགོན་པོའི་སྤྱི་
བོར་ལེགས་ལྡན་གར་བྱེད་པར་བསམ་པའི་དམིགས་པ་དང་། ལེགས་ལྡན་འདི་
ཕྱག་རྡོར་གྱི་སྤྲུལ་པ་ཡིན་པར་བཤད་ཅིང་། ཡི་དམ་གྱི་བསྙེན་པ་མང་དུ་མ་སོང་ན་
ལེགས་ལྡན་གྱི་བདག་བསྐྱེད་བྱེད་པར་བཤད། ཡང་ཕལ་ཆེར་དུ་ཡབ་ལེགས་ལྡན་

མགོན་པོའི་ལོ་རྒྱུས། 45
ནག་པོ་ཞེས་མགོན་པོའི་ཡབ་ཏུ་མཛད་དེ། དེ་ཉིད་ནི་གོང་དུ་ཡོ་གའི་ལུགས་ཀྱི་ལོ་
རྒྱུས་བརྗོད་པ་ལྟར་ཕྱག་རྡོར་གྱིས་དབང་ཕྱུག་ལ་བཀའ་བསྒོས་པས་དབང་ཕྱུག་
ཁྲོས་ནས་མགོན་པོ་བེང་བྱུང་ཞེས་ལྷ་དབང་ཕྱུག་ཉིད་ཡིན་པར་བཤད་པ་ལ་
དགོངས་ཤིང་། མགོན་པོ་སྤྱིའི་རྒྱུད་ཁྲག་མཚོ་ཁོལ་མའི་བེང་གི་བསྟོད་པ་ལས་ཀྱང་།
ཡབ་གཅིག་དཔལ་ལྡན་ནག་པོ་ཆེན་པོ་ནི། །ཞེས་ཡབ་ཏུ་གསུངས་པ་དང་དགོངས་
པ་མཐུན་ལ། ཡང་གོང་དུ་སྐྱེ་རྒྱུད་ཀྱི་སྐབས་སུ་རྒྱས་པར་བཤད་པ་ལྟར། མེ་ལྕེ་
ཕྲེང་བའི་རྒྱུད་ནས་ལྷའི་དམག་དཔོན་མཛད་དུས་ཕྱག་ན་ཙནྡན་གྱི་བེང་བསྣམས་
ཤིང་། དུར་ཁྲོད་དུ་མཁའ་འགྲོའི་གཙོ་བོ་མཛད་དུས་གྲི་ཐོད་བསྣམས་པས་ཕྱག་
མཚན་གྱི་དབྱེ་བ་མ་གཏོགས་ངོ་བོ་གཅིག་པར་བཤད་པ་དང༌། ཡང་རྒྱུད་དུར་ཁྲོད་
ནག་པོར། གཅུང་པོ་མགོན་པོ་བེང་ཆེན་ནི། །ཞེས་གཅུང་པོར་བཤད་པ་དང༌། ཡང་
ཕྱོགས་བཅུ་མགོན་པོའི་ལྷོའི་མགོན་པོ་ལེགས་ལྡན་ཡིན་པ་དང་། རྫོགས་རིམ་
གསང་སྒྲུབ་སྙིང་ལ་སྒོམ་པའི་སྐབས། དབུས་ཀྱི་རྩ་སྦུབས་སུ་མགོན་པོ། གཡས་སུ་
ལེགས་ལྡན། གཡོན་དུ་ལྷ་མོ་བསྒོམ་པར་གསུངས་པ་སོགས། རེས་འགའ་འཁོར་
གྱི་ཚུལ་ཡང་འཛིན་པ་ཡིན་ནོ། །དེ་ལྟར་ཚུལ་ཅིར་ཡང་སྟོན་པ་ནི་གང་ལ་གང་
འདུལ་གྱིས་གདུལ་བྱ་རྣམས་དྲང་བའི་དོན་དུ་སྟེ། གཅིག་པུའི་ཉམས་ཀྱིས་དུ་མའི་
གར་མཛད་དོ། །ཞེས་གསུངས་པ་དང་། དོན་གཅིག་ལ། མགོན་པོ་སྐོར་གསུམ་གྱི་
དབང་དུ་བགྱིས་ན། ཡེ་ཤེས་ཀྱི་མགོན་པོ་ནི། མགོན་ཆེན་སྡེ་བཞི་ལས་བེང་། དེ་
ལས་བེང་ནག་ཡིན་ནོ། །
གཉིས་པ་ལས་ཀྱི་མགོན་པོ་ནི། བརྗོད་མ་ཐག་པ་ལྟར་ལེགས་ལྡན་བེང་ནི་
ཚུལ་ཇི་ལྟར་ཡང་སྟོན་ཀྱང་། རེ་ཞིག་ཡབ་ཏུ་མཛད་པ་ཉིད་གཙོ་ཆེ་བའི་དབང་དུ་
མཛད་ནས། དེའི་སྲས་ཀྱི་ཚུལ་བཟུང་བ་ལས་ཀྱི་མགོན་པོ་སྲས་མཆོག་བེར་ནག་པོ་

46 བཀའ་བརྒྱུད་ཀྱི་བསྟན་སྲུང་།
ཅན་ཞེས་གྲགས་ལ། བརྒྱུད་པའི་བླ་མ་གོང་མ་རྣམས་ཀྱི་རྣམ་ཐར་དུ་མགོན་པོ་གྲི་
གུག་ལྕགས་པར་མ་ཞེས་འབྱུང་ཞིང་། ཕྱིས་ན་བཟའི་མཚན་ལས་བེར་ནག་ཅན་དུ་
གྲགས་པ། མགོན་ཆེན་སྡེ་བཞི་ལས་གྲི་གུག་གི་རིགས་སུ་གཏོགས་པ་ཐམས་ཅད་
མགོན་པོ་འདི་དང་ངོ་བོ་གཅིག་སྟེ། རྒྱུད་དུར་ཁྲོད་ནག་པོར། གཙོ་འཁོར་བཅུ་
བདུན་གསུངས་པ། དེང་སང་ཟངས་གྲི་ཅན་ལ་ངོས་འཛིན་ཅིང་། རྒྱུད་དེ་ཉིད་ནས་
མངོན་རྟོགས་ཀྱི་སྐབས་སུ། གཡས་ནི་གྲི་གུག་ཐོད་ཁྲག་གཡོན། །ཞེས་པ་ཙམ་
ལས་གསལ་ཁ་མ་བྱུང་ཡང་། བྲིས་སྐུ་བྲི་ཚུལ་དུ། གཡས་ཀྱིས་གྲི་གུག་དམར་པོ་
གདེངས། །ཞེས་བཤད་པས་ཟངས་གྲི་ཡིན་པར་གསལ་ལོ། །
ཡང་དེ་ཉིད་ནས་གུར་མགོན་ས་ལུགས་ལ་དོར་བ་དང་མཐུན་པའི་མངོན་
རྟོགས་གསུངས་པ།
གཡས་ན་ཟངས་གྲི་རྣོན་པོ་བསྣམས། །
གཡོན་ན་ཐོད་པ་ཁྲག་ཅན་འཛིན། །
ཕྱག་གཉིས་དབུས་ན་རྣམ་འཕྲུལ་གྱི། །
གཎྜི་རིན་ཆེན་འབར་བས་བརྒྱན། །
<དུར་ཁྲོད་ནག་པོའི་རྒྱུད་འདི་སྔོན་ས་སྐྱ་པ་གོང་མ་རྣམས་རྒྱུད་ཚད་ལྡན་དུ་མཛད་ཀྱང་། ཀུན་
མཁྱེན་བུས་རྒྱུད་འབུམ་ལ་སྒྲིག་སྦྱོར་མཛད་སྐབས་ཐེ་ཚོམ་དུ་མཛད་ནས། དེང་སང་བཀའ་འགྱུར་
ན་མ་བཞུགས་པའི་དབང་གིས། ཕྱི་རབས་ཀྱི་ས་སྐྱ་པ་རྣམས་མགོན་པོའི་རྣམ་འཕྲུལ་གྱི་གཎྜི་རྒྱུད་
ནས་མ་བཤད། བྲམ་ཟེ་མཆོག་སྲེད་ཀྱི་ཞལ་གཟིགས་ཡིན་ཟེར་བ་དང་། ས་སྐྱ་གུ་རུམ་བསེ་འབག་
གི་རྟེན་བཤད་ལ། རྡོ་རྗེ་གདན་དུ་སྔོན་དགེ་འདུན་གྱི་གཎྜི་མགོན་པོའི་ཕྱག་ཏུ་འཇོག་པ་བྱས་པས།
མགོན་པོ་ཆགས་ནས་ལེན་མ་ནུས་པར་ཕྱག་མཚན་ལྟ་བུར་སོང་ཟེར་བ་དང་། བསྟོད་པ་སྲིན་

མགོན་པོའི་ལོ་རྒྱུས། 47
གཟུགས་མ་དུར་ཁྲོད་ནག་པོའི་རྒྱུད་ཚིག་ལ་བྲམ་ཟེ་མཆོག་སྲེད་ཀྱིས་མཛད་ཟེར་བ་སོགས་ཆ་མ་
མཆིས་པ་སྨྲ་བ་རྣམས་ས་སྐྱ་པའི་ཕ་ཆོས་ཀྱི་རྒྱུས་མེད་པའི་རང་མཚང་བསྟན་ནོ། །མཆན།>
ཞེས་དང་། རྒྱུད་དེ་ཉིད་ལས་མགོན་པོ་འདི་ཉིད་གསལ་བར་བསྟན་པ་ནི།
དེ་ཡང་གྲུ་གསུམ་མཐིང་ནག་གི། །
འབར་བའི་བྲག་གི་སྟེང་དུ་ཡང་། །
པད་འདབ་བརྒྱ་དང་སྟོང་ལྡན་པ། །
དེ་ཡི་དབུས་ཀྱི་ཆ་ལ་ནི། །
དཔལ་ལྡན་མགོན་པོ་ནག་པོ་ཆེ། །
ཆ་ལུགས་གོང་དང་འདྲ་བ་ལ། །
སྐུ་ལ་དར་ནག་བེར་ཆེན་གསོལ། །
ཞེས་གསུངས་ལ། རྒྱུད་འདི་ནས་དཀྱིལ་འཁོར་གྱི་གཙོ་བོ་ཟངས་གྲི་ཅན། རྣམ་
འཕྲུལ་ཁོལ་པོ་ལྟར་བསྒྲུབས་ན་གུར་མགོན་གཙོ་རྐྱང་། གཏོར་མགྲོན་དུ་བསྐྱེད་པ་
བེར་ནག་ཅན་ཡིན་ལ། འཁོར་དུ་ཨེ་ཀ་ཛ་ཊི་ལྷ་མོ་ཕྱག་གཉིས་མ་གྲི་ཐོད་འཛིན་པ།
གཅུང་པོའི་ཚུལ་དུ་ལེགས་ལྡན་རྟ་ཞོན་ཏེ། དེ་རྣམས་འཁོར་དུ་ཡོད་ཅིང་། རྒྱུད་འདི་
ནི་ས་ལུགས་པ་རྣམས་ཀྱིས་གུར་མགོན་གྱི་རྒྱུད་དུ་བཞེད་ལ། དཔལ་ཆེན་ཀརྨ་
པཀྱིས་ཀྱང་མགོན་པོ་འདིའི་རྒྱུད་དུ་བཞེད་ཅིང་། རྒྱུད་འདིའི་དོན་བསྡུ་ཞིག་ཀྱང་
བཀའ་འབུམ་ན་ཡོད་པར་གྲགས། གཞན་ཡང་ཕྱི་རབས་ཀྱི་བླ་མ་འགའ་ཞིག་གི་
བཞེད་པས། གང་ནས་བཤད་པའི་རྒྱུད་ལས་མཚན་གསོལ་བ་གུར་གྱི་མགོན་པོ་
དང༌། ན་བཟའ་ལས་མཚན་གསོལ་བ་བེར་ནག་ཅན་དང་། ཕྱག་མཚན་ལས་
མཚན་གསོལ་བ་གྲི་གུག་མའམ་ཟངས་གྲི་ཅན་ཞེས་གྲགས་སོ། །ཞེས་བཤད་

48 བཀའ་བརྒྱུད་ཀྱི་བསྟན་སྲུང་།
པའང་དོན་ལ་གནས་ཤིང་། ལས་མཐའ་ལས་མཚན་གསོལ་བ་གྲི་གུག་ལྕགས་པར་
མ་ཞེས་བརྗོད་པ་ཡང་རུང་ངོ༌། །གཞན་ཡང་སྤྱིའི་རྒྱུད་ཁྲག་མཚོ་ཁོལ་མ་ལས། རྡོ་
རྗེ་ཧཱུྃ་མཛད། གྲི་གུག་བརྩེགས་པ། དཔལ་ལྡན་སྙིང་རྗེའི་སྟོབས། དྲག་ཏུ་ཁྲོས་པ་
ལ་མི་ཐུང་གསོད་བྱེད་ཅེས་སོགས་མཚན་མང་དུ་འབྱུང་བ་ཐམས་ཅད་མགོན་པོ་
འདི་དང་ངོ་བོ་གཅིག་ཅིང་། མགོན་ཆེན་སྡེ་བཞི་ལས་གྲི་གུག་ཏུ་བསྡུ་ལ། རང་
ལུགས་སྐོར་གསུམ་ལས་ལས་ཀྱི་མགོན་པོའོ། །
ཡང་རྒྱུད་ཁྲག་མཚོ་ཁོལ་མ་ལས། གྲི་གུག་ཉིད་ལ་ཡང་གཙོ་བོ་དང༌། ལས་ཀྱི་
གྲི་གུག་གཉིས་བཤད་ཅིང་། ག་ཡ་དྷ་ར་དང་འབྲོག་མིའི་ལུགས་ལའང་བཀའ་སྡོད་
ཀྱི་མགོན་པོ་ཞེས་འཁོར་དུ་བསྐྱེད་པ་ཡོད་ལ། དེང་སང་ས་ལུགས་གུར་མགོན་གྱི་
སྒྲུབ་སྐོར་རྣམས་སུའང་འབྱུང་ཞིང་། འདིར་རང་ལུགས་སྐོར་གསུམ་གྱི་དབང་དུ་
བགྱིས་ན། ཡེ་ཤེས་ཀྱི་མགོན་པོ་ལེགས་ལྡན་བེང་། ལས་ཀྱི་མགོན་པོ་སྲས་མཆོག་
ནག་པོ་སྟེ་གྲི་གུག་ཡིན་ནོ། །
གསུམ་པ་འཇིག་རྟེན་མགོན་པོ་ནི། <ཡང་། ཨཎྜ་པའི་རྒྱ་གཞུང་མགོན་པོ་ལ་དྲེགས་
བྱེད་ནག་པོ་བརྒྱད་ཀྱིས་བསྐོར་བའི་སྒྲུབ་ཐབས་ཀྱང་འཇིག་རྟེན་མགོན་པོ་ཡིན་གསུངས་ལ།
ནག་པོ་བརྒྱད་ནི། ནག་པོ་འགུགས་བྱེད་ཆེན་པོ། སྙིང་ཁྲག་འཐུང་བྱེད། དབུགས་ལེན་ཆེན་པོ།
སྲོག་གི་བདག་པོ། དུར་ཁྲོད་འཇོམས་བྱེད། ཁ་ལོ་སྒྱུར་བྱེད། གདུག་པ་འདུལ་བྱེད། སྲེག་བྱེད་
ཆེན་པོ་བརྒྱད་ཡིན་ལ། གྲུབ་ཆེན་པཀྵིའི་ཞལ་གཟིགས་དེང་སང་འཁོར་ལོ་དང་པོར་དུར་ཁྲོད་ཀྱི་
མ་མོ་བརྒྱད་དང་སྦྱོར་བའོ། །ངོ་བོ་རིགས་བསྡུས་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཀྱི་
མགོན་པོ་རྣམས་དང་གཅིག་པར་ལས་འགྲིག་གི་བསྐུལ་ལ་གོའོ། །མཆན།> ”ལས་ཀྱི་མགོན་
པོ་དེ་ཉིད་འཇིག་རྟེན་གྱི་དྲེགས་པ་ཅན་ཐམས་ཅད་ཀྱི་གཙོ་བོ་མཛད་ཅིང་། དྲག་
པོའི་ལས་ལ་རྒྱུ་དུས་སྡེ་བརྒྱད་རྣམས་ཀྱི་དམག་དཔོན་མཛད་པ་ཡིན་ལ། དེང་སང་
༡ འཇིག་རྟེན་མགོན་པོ་ཡིན་ནམ་སྙམ།

མགོན་པོའི་ལོ་རྒྱུས། 49
གཏོར་ཆོག་གི་སྐབས་དཀྱིལ་འཁོར་གྱི་གཙོ་བོར་བསྐྱེད་པ་མ་མགོན་ཞལ་སྦྱོར་དུ་
བསྒྲུབ་པའི་མགོན་པོ་འདི་ཡང་འཇིག་རྟེན་མགོན་པོ་ཡིན་པར་བརྒྱུད་པའི་བླ་མ་
རྣམས་ཀྱིས་གསུངས་ལ། དེང་སང་ལྷ་མོའི་རྒྱུད་མེ་ལྕེ་འབར་མར། དཔལ་ལྷ་མོ་
དཔོན་གཡོག་གི་མཛའ་སྡེ་གནོད་སྦྱིན་ཡཀྵ་ཀཱ་ལ་ཞེས་པ་ཡང་མགོན་པོ་ཉིད་ཡིན་
ཞིང་། དྲག་པོའི་བརྟག་པའི་འགྲེལ་པར་གནོད་སྦྱིན་ནག་པོ་འོད་ཟེར་ཅན་བསད་
ནས་དེའི་ཆ་ལུགས་མགོན་པོ་ཉིད་ཀྱིས་བཞེས་པར་བཤད་པས། དེ་དུས་གནོད་
སྦྱིན་གྱི་མཚན་འཇགས་པ་འདྲ་ལ། ལྷ་མོའི་མཛའ་སྡེ་ཁྱོ་དགུ་ནི། མཚན་མོའི་ཁྱོ་
དང་ཉིན་མོའི་བྲན་གྱི་ཚུལ་ཡིན། ངོ་བོ་དྲེགས་པ་དོན་གཉིས་ཀྱི་སྐབས་འཁོར་ལོ་
གསུམ་པའི་ནུབ་ཀྱི་རྩིབས་ལ་ཡོད་པ་དེ་ཡིན་ལ། འདི་ལ་སློབ་དཔོན་པདྨས་མཛད་
པའི་སྒྲུབ་ཐབས་པུ་རངས་པ་ཞང་བཙུན་གྱི་གཏེར་མ་ཡོད་པར་གྲགས་ཤིང་། ཞལ་
སྦྱོར་དུས་ཡུམ་གཙོ་ཆེ་བ་ཡང་ཡུམ་གཙོ་བོ་ཡིན་ལ། དེ་ལ་ཡབ་ཀྱིས་ཕར་འཁྱུད་པ་
བྲན་གྱི་ཚུལ་དེ་ཅུང་གཙོ་ཆུང་བ་ལྟ་བུ་ཡིན། སྤྱིར་ཞལ་སྦྱོར་ལ་ཡབ་<ཡབ་གཙོར་
བསྟན་ནི་མགོན་པོའི་གསང་སྒྲུབ། མགོན་པོ་དར་ནག་གི་འཇོལ་བེར་ཅན་ལ་ཡུམ་རྡོ་རྗེ་བདེ་མ་
མཐིང་ནག་གྲི་ཐོད་འཛིན་པས་འཁྱུད་པ། དེང་སང་རྗེས་ཆོག་གི་བསྟོད་པར། བཅོམ་ལྡན་རྡོ་རྗེ་
བདེ་མས་ཡང་དག་འཁྱུད། །ཅེས་ཡོད་པ་ཡིན་ནོ། །མཆན།>གཙོ་བོར་བསྟན་པ་དང་།
ཡུམ་གཙོ་བོར་བསྟན་པ་གཉིས་ལས། འདི་ཡུམ་གཙོར་བསྟན་གྲུབ་ཆེན་ཀརྨ་པཀྵིའི་
ཞལ་གཟིགས་མར་བསྟན་པ་ཡིན་ཚུལ་དང༌། སྐོར་གསུམ་ལས་འཇིག་རྟེན་མགོན་
པོ་<ཡང་དྲེགས་པ་སྐྱ་གསུམ་འདི་རྒྱུད་སྒྲུབ་ཐབས་རྒྱ་གཞུང་ན་འདུག་པ་མ་མཐོང་ལ། དཔལ་
ཆེན་ཀརྨ་པཀྱིས་བསྐང་ཡིག་སོགས་སུ། མགོན་པོའི་འཁོར་ཁྱད་པར་ལས་མཁན་ལྟ་བུ་ཡིན་པ་
འདྲའི་ཆེད་གཉེར་མཛད་པས། ངེས་དོན་དུ་སྐུ་གསུང་ཐུགས་ཀྱི་སྤྲུལ་པ་ལྟ་བུ་ཡིན་པ་འདྲ་ཞིང་།
མགོན་པོ་སྐོར་གསུམ་ལས་འཇིག་རྟེན་མགོན་པོའི་རིགས་སུ་འཐད་ལ། སྒྲུབ་སྐོར་དུ་དམག་

50 བཀའ་བརྒྱུད་ཀྱི་བསྟན་སྲུང་།
དཔོན་རྣམ་གསུམ་ཞེས་སྒྲུབ་ཐབས་ཟུར་དུ་ཡོད་ཅིང་། གནས་སྐབས་འཇིག་རྟེན་པའི་ཚུལ་བཟུང་
བ་ནི་དྭགས་པོ་ལྡང་ལྷའི་གངས་རི་གསུམ་ལ་གནས་པ་ལྡང་ལྷ་མཆེད་གསུམ་ཞེས་བདུད་བཙན་ཀླུ་
གསུམ་ཡིན་པ་རྙིང་མའི་གཏེར་མ་མང་པོ་ལ་ཡོད་པ་དེ་དང་མངོན་རྟོགས་སྙིང་པོའི་སྔགས་ཐམས་
ཅད་མཐུན་པར་འདུག་པས་ཡིན་ལ། འོ་ན་ཁུངས་མི་བཙུན་ནམ་སྙམ་ན། དྲི་ཟའི་རྒྱལ་པོ་ཟུར་ཕུད་
ལྔ་པ་གཉན་ཆེན་ཐང་ལྷ་དང་། གནོད་སྦྱིན་གང་བ་བཟང་པོ་གཙང་གི་གང་བཟང་ནོར་བུ་བཟང་པོ་
ཡར་ལྷ་ཤམ་བྷོ་ཡིན་པ་ལྟར་རྣམ་པ་གངས་དེར་གནས་ཚེ་ཡུལ་དེའི་ལྷར་བསྟན་པ་ཡིན་པས་ན་
སྐྱོན་མེད་དོ། །མཆན།> ཡིན་པར་དྲུང་མཐོང་བ་དོན་ལྡན་གྱིས་མངོན་རྟོགས་ཆེན་མོའི་
དབུར་གསུངས་སོ། །འཇིག་རྟེན་མགོན་པོ་འདི་ཉིད་ཡབ་རྐྱང་གི་ཚེ་རྟ་ནག་ལ་
བཅིབས་པ་ཞིག་ཀྱང་སྐབས་འགར་ཡོད་པ་འདྲ་སྟེ། གོ་ཤི་འཇམ་དབྱངས་ཆེན་
པོས་མཛད་པའི་མགོན་པོའི་ལྷ་འབུམ་ཞེས་པའི་བྲིས་སྐུ་བྲི་ཚུལ་དུ་དེ་ལྟར་བཤད་
པ་དང༌། རྒྱལ་དབང་མི་བསྐྱོད་རྡོ་རྗེས་སྩལ་བའི་དམོད་བཅོལ་དུ་ཡང་། རེས་
འགའ་རྟ་ནག་པོ་རྟིང་དཀར་ལ་ཆིབས་ནས་བདུད་ཀྱི་དེད་དཔོན་མཛད་པ། ཞེས་
འབྱུང་བ་དང༌། རྙིང་མ་བ་རྣམས་ཀྱི་མ་ནིང་ལ་ཡང་དྲག་པོའི་ལས་ལ་རྒྱུ་དུས་རྟ་ནག་
ཆིབས་པ་ཞིག་འབྱུང་བས་དེ་རྣམས་དགོངས་པ་མཐུན་ནོ། །
དེ་ལྟར་མགོན་པོའི་རིགས་དུ་མ་ཞིག་འབྱུང་ཡང་། སེམས་ཅན་རྣམས་དྲང་
བའི་དོན་དུ་སྟེ། <ངེས་དོན་མཐར་ཐུག་ལྟར་ན་དཔལ་ཆེན་ཀརྨ་པཀྱིས་མཛད་པའི་ལོ་རྒྱུས་སུ།
མགོན་པོ་བེར་ནག་ཅན་འདི་ཉིད་གྲི་གུག་གི་རིགས་བེར་ཅན་བེར་མེད། བེང་གི་རིགས་རྟ་ཞོན་རྟ་
མེད། ཕྱག་བཞི་ཕྱག་དྲུག་སོགས་ཐམས་ཅད་ཀྱི་རྩ་བ་མགོན་པོ་འདི་ཡིན་པ་དང༌། དེར་མ་ཚད་
མངོན་པར་འབྱུང་བའི་རྒྱུད་ནས་གསུངས་པའི་ཕྱག་བཞི་ཞལ་གསུམ་ཕྱག་དྲུག་ཕྱག་བརྒྱད་ཞལ་
བཞི་ཕྱག་བཅུ་གཉིས་ཕྱག་བཅུ་དྲུག་ཕྱག་མང་པོའི་རིགས་གསུངས་པ་ཐམས་ཅད་འདིའི་རོལ་
པའམ་རྣམ་འཕྲུལ་ཡིན་ཚུལ་རྒྱས་པར་གསུངས་པ་ཡོད་དོ། །མཆན།> ངོ་བོ་སངས་རྒྱས་

མགོན་པོའི་ལོ་རྒྱུས། 51
ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ལས་བྱུང་བ་སེམས་ཅན་ཐམས་
ཅད་ཀྱི་མགོན་དུ་གྱུར་པས་ན་མགོན་པོ་སྟེ། ཕྱག་བཞི་པའི་རྒྱུད་དྲག་པོ་མཚོན་ཆ་
བསྣོལ་བ་ལས།
ཉོན་ཅིག་རྡོ་རྗེ་རྣམ་ཐོས་སྲས། །
དུས་གསུམ་སངས་རྒྱས་ཐམས་ཅད་ཀྱི། །
ཡེ་ཤེས་ཐུགས་རྗེ་ལས་བྱུང་བ། །
བདག་གཞན་དོན་ཀུན་ཡོངས་རྫོགས་པས། །
སེམས་ཅན་ཀུན་གྱི་མགོན་མཛད་ཕྱིར། །
དཔལ་ལྡན་མགོན་པོ་ཞེས་གྲགས་སོ། །
ཞེས་གསུངས་ཤིང༌། < འོ་ན་རང་ལུགས་ཀྱི་མགོན་པོ་འདི་གང་ན་གནས། གང་ནས་སྤྱན་
འདྲེན་པ་ནི། སྤྱིར་གྱི་གྲི་གུག་གི་རིགས་ལས། ཁྲག་མཚོ་ཁོལ་མར། གྲི་གུག་བརྩེགས་པ་ནི་ཧ་རི་
ཀེ་ལ་ནའོ། །ཞེས་དང་། རྒྱུད་མེ་ལྕེ་ཕྲེང་བར། དུར་ཁྲོད་གཏུམ་དྲག་ན་གནས་པར་བཤད་པ་དང་།
ཁྱད་པར་བེར་ནག་ཅན། སློབ་དཔོན་ཨཎ་པས་ཨོ་རྒྱན་དྷ་ན་ཀོ་ཤའི་མཚོ་གླིང་དང་ཉེ་བ་དུར་ཁྲོད་
ཧ་ཧ་རྒོད་པར་ཞལ་གཟིགས་ལ། མལ་ལོས། སོ་ས་གླིང་གི་དུར་ཁྲོད་དུ་ཞལ་གཟིགས་པ་སོགས་
ཀྱིས་དེ་ཐམས་ཅད་ན་གནས་པ་ཡིན་པ་འདྲ་ནའང་། དེང་སང་གཏོར་ཆོག་ཏུ་གྲུབ་ཆེན་པཀྵིའི་
དགོངས་པ། འོག་མིན་བྱང་ཕྱོགས་དུར་ཁྲོད་ན། །བྲག་སྟེང་གྲུ་གསུམ་གཞལ་ཡས་ན། །ཞེས་
གསུངས་པ། འདི་ནི་གནས་འོག་མིན་གྱི་བྱང་ཕྱོགས་ན་དུར་ཁྲོད་ཕལ་པ་མེད་ཀྱང་། ཡེ་ཤེས་ཀྱི་
རང་མདངས་རྣམ་པ་དུར་ཁྲོད་དུ་ཤར་བ་དེར། དེ་ཡང་། སྤྱིའི་རྒྱུད་ཁྲག་མཚོ་ཁོལ་མའི་གླེང་
གཞིར། འོག་མིན་གྱི་གནས་ཀུན་ཏུ་བཟང་མོ། རང་བྱུང་གི་རྒྱལ་མོ། མཁའ་དབྱིངས་ཀྱི་བྷ་ག
དུར་ཁྲོད་ཆེན་པོ་ཞེས་དང༌། དེའི་དུར་ཁྲོད་ཀྱི་བཀོད་པ་འཇིགས་སུ་རུང་བ་ཡང་བཤད་པ། འོག་

52 བཀའ་བརྒྱུད་ཀྱི་བསྟན་སྲུང་།
མིན་མཁའ་དབྱིངས་རྣམ་པར་སྣང་བྱེད་ཀྱི་དུར་ཁྲོད་ཅེས་གསུངས་ལ། མི་ཡུལ་ན་འདི་ལྟ་བུའི་
དུར་ཁྲོད་མེད། འདི་དང་ཅུང་འདྲ་བ་སྲིན་ཡུལ་མ་ལ་ཡ་འབར་བ། དེའི་ཡང་ཅུང་ཟད་ཆ་འདྲ་བ་
བསིལ་བ་ཚལ་ཡིན་ཞེས་རྒྱུད་དེར་གསུངས་པ་འདི་མ་མགོན་ཐམས་ཅད་ཀྱི་བཞུགས་གནས་
དངོས་གཞི་འདི་ཡིན་པར་ཁྲག་མཚོ་ཁོལ་མར་གསུངས་པ་དེ་ཀ་དངོས་ཡིན་པས་ན་སྤྱན་ཡང་དེ་
ནས་འདྲེན། ཡང་སྐོར་གསུམ་སོ་སོ་ལ། ཡེ་ཤེས་མགོན་པོ་ཆོས་དབྱིངས། ལས་མགོན་རི་རབ་ཀྱི་
སྟེང་ཞེས་པ་ལྷའི་དམག་དཔོན་མཛད་པས་སུམ་ཅུ་རྩ་གསུམ། འཇིག་རྟེན་མགོན་པོ་རི་རབ་ཁོང་
སེང་ནས་ཞེས་བཤད་པའི་རྒྱུ་མཚན་དོགས་མ་ཆོད་དོ། །མཆན།> སངས་རྒྱས་ཐམས་ཅད་
ཀྱི་ཐུགས་གཉིས་སུ་མེད་པའི་ཡེ་ཤེས་ཀྱི་ཆོས་སྐུ་དེ་བཞིན་ཉིད་དེ་ཡང་སེམས་ཅན་
ཐམས་ཅད་ཀྱི་ཤེས་རྒྱུད་ལ་ཁྱབ་པར་གནས་པས་ཡེ་ཤེས་ཀྱི་མགོན་པོ་ཡང་ངེས་
དོན་ལྟར་ན་ཀུན་གཞི་བདེ་གཤེགས་སྙིང་པོ་སེམས་ཉིད་དྲི་མ་མེད་པ་ལས་ལོགས་
སུ་གྲུབ་པ་ནི་མེད་དེ། མགོན་པོ་སྤྱིའི་རྒྱུད་ཁྲག་མཚོ་ཁོལ་མ་ལས།
མཚན་མ་མེད་པ་དངོས་རྣམས་རང་དག་པ། །
སྟོང་ཉིད་སྤྲོས་པ་མེད་པའི་ངང་དག་ཏུ། །
རྟོག་པ་སྣ་ཚོགས་རྒྱ་མཚོར་རླབས་ཐིམ་ལྟར། །
རང་བྱུང་ཞི་བ་ཆེན་པོར་གདོད་ནས་དག །
རང་གྲོལ་སྤྲུལ་མདུད་བསལ་བ་མི་རྟོག་པ། །
ནམ་མཁའི་ངང་དུ་སྤྲིན་ཚོགས་དྭངས་པ་ཉིད། །
འབད་པ་མེད་པར་རྟོག་བྲལ་བདེ་བ་ཆེ། །
འགྲོ་ལ་བརྩེ་བས་སྙིང་པོ་མི་འགྱུར་མཆོག །
འདི་ཉིད་མར་མེ་རང་གསལ་མུན་སེལ་ལྟར

མགོན་པོའི་ལོ་རྒྱུས། 53
བག་ཆགས་དྲི་མ་དག་པར་གྱུར་པ་ན། །
ཡེ་ཤེས་མགོན་པོར་རང་སྒྲུབ་དེ་ཉིད་དེ། །
ཞེས་གསུངས་ཤིང་། ཡེ་ཤེས་ཀྱི་རང་སྣང་དེ་ལས་བྱུང་བའི་མགོན་པོ་ནི། སྤྱིར་རྒྱལ་
བའི་བསྟན་པ་མཐའ་དག་བསྲུང་ཞིང་། ཁྱད་པར་རྡོ་རྗེ་ཐེག་པའི་སྲུང་མ་ཡིན་པ་
ལས། རྒྱུད་སྡེ་བཞི་གང་དུ་བསྡུ་ན་མགོན་པོས་དམ་བཅས་པའི་གཟུངས་སོགས་བྱ་
རྒྱུད་དུ་བསྡུ་ཞིང་། གཞན་ཡང་ཕལ་ཆེར་བླ་མེད། དེ་ལ་ཡང་ཐབས་ཤེས་ཀྱི་ཟླས་
ཕྱེ་བའི་ཤེས་རབ་མའི་རྒྱུད་དུ་བསྡུ་སྟེ། རྒྱུད་འབུམ་དང་བསྟན་འགྱུར་གཉིས་ཀར་
མ་རྒྱུད་ཀྱི་ཕྱོགས་གཏོགས་སུ་གྲངས་ཤིང་། རང་ལུགས་མགོན་པོ་འདིའི་རྒྱ་གཞུང་
གི་མཇུག་ཏུ། བསྟན་པ་བསྲུང་བའི་མན་ངག་འདི་རྣལ་འབྱོར་མའི་རྒྱུད་དུ་སྦས་པ།
སློབ་དཔོན་ཨརྱ་པས་མཛད་པའི་ཞལ་གྱི་གདམས་པ། ཞེས་གསུངས་པས་མ་རྒྱུད་
དུ་གཏོགས། དེ་ལ་རིགས་དྲུག་ལས། མགོན་པོ་ཕྲིན་ལས་ཀྱི་ལྷ་ཡིན་ཞེས་སྔ་
རབས་པ་རྣམས་ཀྱི་རྒྱུད་འབུམ་དཀར་ཆག་སོགས་སུ། མངོན་པར་འབྱུང་བའི་རྒྱུད་
རྟ་མཆོག་དོན་ཡོད་གྲུབ་པའི་རིགས་སུ་བསྡུས་ན་ཡང་མགོན་པོ་ཕལ་ཆེར་མི་བསྐྱོད་
པའི་རིགས་གཙོ་ཆེ་བས། <དེང་སང་བཀའ་འགྱུར་གྱི་རྒྱུད་འབུམ་དཀར་ཆག་རྣམས་སུ་
མགོན་པོ་མངོན་འབྱུང་རྟ་མཆོག་དོན་ཡོད་གྲུབ་པར་བསྡུས་ལ། བོ་དོང་ཕྱོགས་རྒྱལ་བས། རྩ་བ་
རྡོ་རྗེ་གུར་ནས་གསུངས་པ་ལ་དགོངས་ནས། མགོན་པོ་མངོན་འབྱུང་དགྱེས་རྡོར་གྱི་རྒྱུད་ཕྲན་དུ་
མཛད་པ་ནི་ཤིན་ཏུ་འཐད་ཅིང་ལེགས་སྙམ་མོ། །མཆན།> ཧེ་རུ་ཀའམ་རྡོ་རྗེ་འཆང་གི་
རིགས་སུ་འཐད་དོ། ། །
ཡང་གསང་སྔགས་སྔ་འགྱུར་གྱི་དབང་དུ་བགྱིས་ན། མགོན་པོ་བདག་སྒོམ་
བསྙེན་པའི་མན་ངག་གི་ཡིག་ཆུང་། རྗེ་རང་བྱུང་བས་མཛད་པའི་མཇུག་ཏུ། གསང་

54 བཀའ་བརྒྱུད་ཀྱི་བསྟན་སྲུང་།
སྔགས་རྙིང་མའི་རྣལ་འབྱོར་ཆེན་པོ་བླ་ན་མེད་པའི་སྒྲུབ་པ་བཀའ་བརྒྱད་ཀྱི་ཕོ་ཉ་
ལས་མཁན་མགོན་པོ་རྦོད་གཏོང་གི་རྒྱུད་མགོན་པོ་དྲེགས་པའི་ལྷ་ཚོགས་མ་ཧཱ་དེ་
ཝ་སྲིད་པ་གསུམ་གྱི་ཡབ། ཨུ་མ་དེ་ཝ་སྐྱེ་འགྲོ་ཡོངས་ཀྱི་ཡུམ། སྲས་བཅས་ཀུན་གྱི་
རྩ་བ། རྒྱུད་སྡེ་ཡོངས་ཀྱི་མན་ངག སྲོག་ཤན་སྲོག་གི་ཐིག་ལེ་ཞེས་བྱ་བའི་ཞལ་
གདམས་པའོ། །ཞེས་གསུངས་ཤིང་། མགོན་པོ་དྲེགས་པའི་ལྷ་ཚོགས་ཞེས་བཤད་
པས་བཀའ་བརྒྱད་ཀྱི་ནང་ཚན་འཇིག་རྟེན་མཆོད་བསྟོད་དུ་གཏོགས་ལ། དཔལ་
ཕག་མོ་གྲུ་པའི་ཕྱག་བཞི་པའི་ལོ་རྒྱུས་སུ། < རྙིང་མ་རང་ངོས་ལ། ཕྱི་བསྐྱེད་པ་མ་ཧཱ་ཡོ་ག་
ཕ་རྒྱུད། ལུང་རྫོགས་པ་ཨ་ནུ་ཡོ་ག་མ་རྒྱུད་དང་མཐུན་པར་སྤྱི་ཙམ་ལ་བཤད་ཀྱང་། རྙིང་མ་རང་
གི་ལུགས་ཁྱད་པར་བ་ལ་བསྐྱེད་རིམ་རྒྱས་པར་སྟོན་པ་མ་ཧཱ་ཡོ་ག ལུས་དཀྱིལ་ལྟ་བུ་ཟབ་མོ་
བསྐྱེད་རིམ་དང་རྫོགས་རིམ་མཚན་བཅས་སྟོན་པ་ཨ་ནུ་ཡོ་ག་ཡིན། དེ་ཡང་བཀའ་བརྒྱད་བདེ་
གཤེགས་འདུས་པ་མ་ཧཱ་ཡོ་ག གསང་བ་ཡོངས་རྫོགས་ཨ་ནུ་ཡོ་ག་ཡིན་པ་ལྟར། འདིར་ཡང་
བསྐྱེད་རིམ་ལས་ཚོགས་རྣམས་མ་ཧཱ་ཡོ་ག ལུས་དཀྱིལ་རླུང་བསྲེ་གསང་སྒྲུབ་རྙིང་མ་སྒོམ་པ་
སོགས་ཨ་ནུ་ཡོ་གའོ། །མཆན།> ཕྱོགས་ནི་སྒྲུབ་པ་སྡེ་བརྒྱད་ལས་འཇིག་རྟེན་མཆོད་
བསྟོད་དུ་གཏོགས། དེ་ལ་ལྷ་མ་སྲིན་སྡེ་བརྒྱད་ལས་སྲིན་པོར་གཏོགས། དེ་ལའང་
དམོད་སྔགས་སྒྲུབ་སྔགས་དྲག་སྔགས་གསུམ་ལས་སྒྲུབ་སྔགས་སུ་གཏོགས། ཞེས་
གསུངས་པ་དང་དགོངས་པ་མཐུན་ནོ། །
དེ་ལྟ་བུའི་ཡེ་ཤེས་ཀྱི་མགོན་པོ་འདི་ཉིད་ཀྱི་བྱིན་རླབས་མན་ངག་སོགས་བླ་མ་
བརྒྱུད་པ་གང་ལས་བྱུང་བའི་རིམ་པ་བརྗོད་ན། མགོན་པོ་འདིའི་རྒྱུད་ཕལ་ཆེར་ཡང་
ཀླུ་སྒྲུབ་ཀྱིས་སྤྱན་དྲངས་པ་ཡིན་ནམ་བསམས་ཤིང་། དབང་དང་མན་ངག་རྣམས་ནི།
སྤྱིར་ཀླུ་སྒྲུབ་དང་བྲམ་ཟེ་མཆོག་སྲེད། སློབ་དཔོན་པདྨ་སོགས་ཀྱི་བཞེད་པ་སོ་སོར་
ཡོད་ལ། ལོ་ཙཱ་བ་རིན་ཆེན་བཟང་པོ་སོགས་ནས་བརྒྱུད་པའི་གྲི་གུག་གི་མན་ངག་

མགོན་པོའི་ལོ་རྒྱུས། 55
མང་ཞིང་། ཁྱད་པར་བཀའ་བརྒྱུད་རིན་པོ་ཆེ་འདིའི་རིང་ལུགས་ལས་ཇི་ལྟར་བྱུང་
ཚུལ་ནི། སྐྱེས་མཆོག་མར་པ་ལོ་ཙཱས་ཇོ་བོ་ནཱ་རོ་པ་ལ་རྡོ་རྗེ་གུར་གྱི་རྒྱུད་ཀྱི་རྗེས་སུ་
འབྲངས་པའི་མགོན་པོ་གཙོ་རྐྱང་ཀླུ་སྒྲུབ་ལུགས་ཀྱི་དབང་དང་མན་ངག་རྣམས་སྤྱན་
དྲངས་ནས་བཀའ་སྲུང་ཆོས་སྐྱོང་དུ་མཛད་ཅིང་རྔོག་སྟོན་ལའང་གནང་བ་ལ་གུར་
མགོན་རྔོག་ལུགས་སུ་གྲགས་སོ། །རྗེ་མར་པས་མི་ལ་ལ་གནང་བ། མི་ལས་རས་
ཆུང་པ་དང་ངམ་རྫོང་པ་ལ་བདེ་མཆོག་སྙན་བརྒྱུད་ཀྱི་ཆོས་སྐོར་གྱི་སྲུང་མར་གནང་
བ་ལ་སྙན་བརྒྱུད་ཀྱི་མགོན་པོར་གྲགས། མི་ལས་སྒམ་པོ་པ་ལ་གནང༌། སྒམ་པོ་
པས་དུས་མཁྱེན་ལ་གནང་བ། མགོན་པོ་རིགས་བསྡུས་ཀྱི་རྒྱ་གཞུང་མར་པས་
བསྒྱུར་པའི་མན་ངག་གི་གདམས་པ་ཡིན་ལ། འདི་ལ་རིགས་བསྡུས་ཀྱི་དབང་ཡང་
ཡོད། ཁྱད་པར་མགོན་པོའི་གསང་སྒྲུབ་དཔག་བསམ་ཆར་འབེབས་སུ་གྲགས་པ།
དུས་མཁྱེན་གྱིས་འགྲོ་མགོན་རས་ཆེན་ལ་གནང་བས། འགྲོ་མགོན་རས་ཆེན་བླ་མ་
གཉལ་པའི་ལུགས་ཀྱི་མགོན་པོ་ལ་མཁས་པས་ཐུགས་ཡུས་ཀྱང་། དེ་རྣམས་ལས་
ཀྱང་ཆེས་ཟབ་པར་དགོངས་སོ། །འདིའི་མན་ངག་རྣམས་གསུང་རྒྱུན་སྙན་བརྒྱུད་ཁོ་
ན་ལས་ཡི་གེ་མེད་པ་ལ། དཔལ་མཁའ་སྤྱོད་པས། བརྗེད་ཐོའི་ཡི་གེ་མཛད་པས།
མཁའ་སྤྱོད་པའི་བཀའ་འབུམ་ན་རིགས་བསྡུས་ཀྱི་མན་ངག་མང་ངོ༌། ། <དཔལ་
མཁའ་སྤྱོད་པའི་གསུང་ལས། མགོན་པོ་འདི་ལ་རིགས་བསྡུས་ལ་བརྟེན་ནས་མཆོག་ཏུ་བསྒྲུབ་པ།
བདེ་དབང་ལ་བརྟེན་ནས་སྙིང་པོར་བསྒྲུབ་པ། མགོན་ནག་ལ་བརྟེན་ནས་དྲག་པོར་བསྒྲུབ་པ་
གསུམ་དུ་མཛད་པའི་རིགས་བསྡུས་དངོས་སུ་གསལ་ཞིང་། བདེ་དབང་ནི་གསང་སྒྲུབ་དཔག་
བསམ་ཆར་འབེབས་ཏེ་ལེགས་ལྡན་བེང་དམར་ཡིན་ལ། འདི་གཉིས་རྗེ་མར་མི་དྭགས་པོ་རྣམས་
ནས་དུས་མཁྱེན་ལ་བརྒྱུད་པ་ཡོད་ལ། མགོན་ནག་ནི་མལ་ལོ་ནས་གཉལ་པ་ཡབ་སྲས་ལ་བརྒྱུད་
པའི་ཡོངས་གྲགས་འདི་ཡིན་པར་དངོས་སུ་གསུངས་སོ། །ཡང་རིགས་བསྡུས་མ་གོ་ན་སྐུ་གསུང་
༡ ཌོམྦི་པས་མཛད་པ།

56 བཀའ་བརྒྱུད་ཀྱི་བསྟན་སྲུང་།
ཐུགས་ཡོན་ཏན་ཕྲིན་ལས་ཀྱི་མགོན་པོ་དཀར་དམར་མཐིང་སེར་ལྗང་སྟེ་རིགས་ལྔ་ལ། རང་རང་
གི་རང་རིགས་ཀྱི་མཁའ་འགྲོ་བརྒྱད་བརྒྱད་ཀྱིས་བསྐོར་བ། དགྱེས་རྡོར་གྱི་གུར་རིགས་བསྡུས་ལྟ་
བུའོ། །མཆན་འདི་རྣམས་དང་དེང་སང་ལས་འགྲིག་གི་བསྐུལ་དུ་འཁོར་ལོ་དང་པོའི་དབུགས་
ལེན་བརྒྱད་ཀྱི་འདི་རེ་རེས་ངོ་བོ་དང་ཕྲིན་ལས་གཉིས་རེ་སྤྲུལ་པར་དོན་གྱིས་བཤད་དོ། །
མཆན།> རིགས་བསྡུས་ཀྱི་མན་ངག་གི་ཆོས་སྐོར་རྣམས་མར་མི་དྭགས་པོ་ནས་དུས་
མཁྱེན་ལ་བརྒྱུད་པ་མཁའ་སྤྱོད་པའི་ཡིག་ཆར་བླ་བརྒྱུད་འདྲེན་སྐབས་སུ་གསལ་
བར་གསུངས་སོ། །
མཉམ་མེད་རིན་པོ་ཆེ་སྒམ་པོ་པས་རྒྱ་ལྕགས་རི་བ་ལ་ཇོ་བོ་ལུགས་ཀྱི་མགོན་
པོ་གྲི་གུག་ཀྱང་གསན་ནས་ཆོས་སྐྱོང་མཛད། མར་པ་དང་བཀའ་གདམས་ལུགས་
སྒམ་པོ་པ་ལ་བཞུགས་པ་རྣམས་ལ་དར་ནག་གི་བེར་མེད། སྒམ་པོ་པའི་ལུགས་ལ་
གྲི་གུག་སྟག་ཤམ་ཅན་དུ་གྲགས། རྗེ་དུས་མཁྱེན་གྱིས་བླ་མ་དངུལ་ཆུ་བེ་རོ་པ་ལ་
ཡང་བྲམ་ཟེ་མཆོག་སྲེད་ལུགས་ཀྱི་གྲི་གུག་སྐུ་ན་ཕྲ་བའི་དུས་གསན་ཅིང་སྒྲུབ་པ་
མཛད་པས་སྒྲུབ་རྟགས་ཀྱང་བྱུང་ངོ༌། །དེང་སང་རང་ལུགས་ཀྱི་མགོན་པོའི་སྒྲུབ་
སྐོར་གྱི་དབང་དང་སྒྲུབ་ཐབས་མང་པོར། རྡོ་རྗེ་གུར་གྱི་རྗེས་སུ་འབྲངས་པའི་སྒྲུབ་
ཐབས་མར་པས་མཛད་པ་ལས་ཞེས་ཡང་ཡང་འབྱུང་ངོ༌། །ཡང་སྒྲུབ་སྐོར་གྱི་དབུར་
ད་ལྟར་བྲམ་ཟེ་མཆོག་སྲེད་ཀྱི་རྒྱ་གཞུང་འབྱུང་བ་ཡང་དུས་མཁྱེན་ནས་བརྒྱུད་པ་
ཡིན་ནམ་སྙམ་མོ། །
དེ་ལྟར་ཡེ་ཤེས་ཀྱི་མགོན་པོ་འདི་ཉིད་བཀའ་བརྒྱུད་གོང་མ་རྣམས་ཀྱི་བཀའ་
སྲུང་ཆོས་སྐྱོང་གི་གཙོ་བོ་ཡིན་ནོ། །དེང་སང་ཡོངས་གྲགས་ཌོམྦི་པ་དང་མལ་གྱོའི་
ལུགས་འདི་ཉིད་ཀྱི་བརྒྱུད་པའི་ལོ་རྒྱུས་ཐུན་མོང་མིན་པ་ནི། སྔོན་རྒྱ་གར་འཕགས་
པའི་ཡུལ་དུ་གསང་ཆེན་རྡོ་རྗེ་ཐེག་པའི་ལམ་གྱིས་གྲུབ་པའི་སར་གཤེགས་པ་མང་

མགོན་པོའི་ལོ་རྒྱུས། 57
དུ་འབྱུང་བ་ལས། སློབ་དཔོན་ཌོམྦྷི་ཧེ་རུ་ཀ་ཆེ་འབྲིང་ཆུང་གསུམ་འབྱུང་བའི་ཌོསི་
པ་ཆུང་བའམ་ཨཎ་པར་གྲགས་པ། ཕྱག་རྒྱ་ཆེན་པོ་ཐིག་ལེའི་རྒྱུད་ནས་ལུང་བསྟན་
ཞིང་། ཕྱག་ན་རྡོ་རྗེའི་རྣམ་པར་འཕྲུལ་པ་གྲུབ་པའི་སློབ་དཔོན་རྫུ་འཕྲུལ་ཅན་དེས།
ཨོ་རྒྱུན་དྷ་ན་ཀོ་ཤའི་གླིང་ཧ་ཧ་སྒྲོག་པའི་དུར་ཁྲོད་དུ། མཁའ་འགྲོ་མ་རྣམས་ཀྱི་
ཚོགས་དཔོན་མཛད་དེ། ཚོགས་ཀྱི་འཁོར་ལོ་བསྐོར་བ་ན། སྲོད་ལ་བབ་པའི་ཚེ་
འཇིག་རྟེན་གྱི་ཁམས་གཡོ་ཞིང་འགུལ་བའི་ཆོ་འཕྲུལ་དཔག་ཏུ་མེད་པ་བྱུང་ཞིང༌།
ཐོ་རངས་ཡབ་ལེགས་ལྡན་ནག་པོ་དང་ལས་མགོན་སྲས་མཆོག་ནག་པོ་ལ་ཕྱོགས་
བཅུ་མགོན་པོ་སོགས་དམ་ཅན་རྒྱ་མཚོས་བསྐོར་བ་ཞལ་གཟིགས་ནས་སྲོག་སྙིང་
ཕུལ་ཞིང་སྲུང་མར་ཁས་བླངས་སོ། ། དྷ་ན་ཀོ་ཤའི་མཚོ་གླིང་གི་མཆོད་རྟེན་གྱི་བང་
རིམ་ལས་རྒྱུད་གྲི་གུག་བརྩེགས་པ་སྤྱན་དྲངས། སློབ་དཔོན་འདིས་ཡབ་ལེགས་
ལྡན་གྱི་སྒྲུབ་ཐབས་ལས་མགོན་གྲི་གུག་གི་སྒྲུབ་ཐབས། པར་བུ་དང་ཛརྡུངས་
སོགས་ལས་སྦྱོར་ཏེ་སྒྲུབ་ཐབས་དེ་རྣམས་དུར་ཁྲོད་དེ་ཉིད་དུ་མཛད་དོ། །མགོན་པོ་
སྐོར་གསུམ་དུ་བཞེད་པ་ཡང་། སློབ་དཔོན་འདིའི་དགོངས་པའོ། །དེ་ནས་སློབ་
དཔོན་ཨཎ་པའམ་ཌོམྦི་པ་ཆུང་བར་གྲགས་པ་དེ་ཉིད་མཁའ་སྤྱོད་དུ་གཤེགས་ནས་
ལོ་སུམ་བརྒྱ་ཙམ་ལོན་པའི་དུས་སུ། < ཡང་ས་སྐྱ་པའི་གུར་མགོན་གྱི་བརྒྱུད་པར་ལོ་ཙཱ་བ་
རིན་ཆེན་བཟང་པོས་ཉེ་གནས་བྲག་སྟེང་ཡོན་ཏན་ཚུལ་ཁྲིམས་ལ་གནང༌། དེས་མལ་གྱོ་ལོ་ཙཱ་བར་
གནང་། དེས་ས་ཆེན་ཀུན་སྙིང་ལ་གནང་ཞིང་། གུ་རུམ་སེ་འབག་ནག་པོར་ཡང་མལ་ལོས་གནང་
བར་བཤད་དོ། །མཆན།> མལ་གྱོ་ལོ་ཙཱ་བའམ་ཟངས་དཀར་ལོ་ཙཱ་བས་<འདི་གཉིས་
གཅིག་པར་ཀརྨ་པཀྵིའི་དགོངས་པ་ཡིན་ལ། ཡོངས་གྲགས་ལ་མལ་གྱོ་ལོ་ཙཱ་བ་བློ་གྲོས་གྲགས་
དང་། ཟངས་དཀར་ལོ་ཙཱ་བ་འཕགས་པ་ཤེས་རབ་སྟེ་སོ་སོ་ཡིན་ལ། གྲུབ་ཆེན་གྱི་དགོངས་པ་འདི་
སླར་ཞིབ་ཏུ་དཔྱད་དོ། །མཆན།>དུར་ཁྲོད་སོ་ས་གླིང་དུ་བྱོན་པའི་ཚེ་ཌོམྦི་པ་དངོས་སུ་
༡ གུ་རུ་པདྨ་མེ་ཏོག་ལས་རྫུས་སྐྱེས་སུ་འཁྲུངས་པའི་གནས་སོ། །

58 བཀའ་བརྒྱུད་ཀྱི་བསྟན་སྲུང་།
བྱོན་ནས་བྱིན་གྱིས་བརླབས་ཤིང་། མགོན་པོ་འཁོར་བཅས་ཀྱང་དེར་ཞལ་གཟིགས་
ཏེ་སྒྲུབ་ཐབས་ཐམས་ཅད་མ་ལུས་པར་ལོ་ཙཱ་བ་ལ་གནང་། རྒྱུད་སྒྲུབ་ཐབས་ཐམས་
ཅད་སློབ་དཔོན་གྱི་དྲུང་དུ་དག་པར་བསྒྱུར་ཅིང་། མགོན་པོའི་སྐུ་འབག་བྱིན་རླབས་
ཅན་ཞིག་ཀྱང་སྤྱན་དྲངས་ནས་བོད་དུ་ཕེབས། དེ་ལ་གཉལ་སྟོན་ཉི་མ་འབར་ཞེས་
བྱ་བའི་སྔགས་པ་ཞིག་གིས་རྟ་ནག་པོ་བདུན་གསེར་སྲང་བཞི་བཅུ་སོགས་ཟང་ཟིང་
མང་དུ་ཕུལ་ནས་ཞུས་པས་མ་ལུས་པར་གནང་། མགོན་པོའི་སྐུ་འབག་<རྡོ་མོན་པ་
ཐང་གི་སྐུ་འབག་སུམ་པ་ནག་པོར་གྲགས་སོ། །མཆན།> དེ་ཡང་དེང་སང་གི་བར་དུ་ཡང་
གཉལ་ན་བཞུགས་སོ། །དེའི་ཚེ་མགོན་པོ་འདི་ཤིན་ཏུ་མཐུ་ཆེ་བས་བླ་མ་ལོ་ཙཱ་བའི་
མགོན་པོ་ཤ་བ་རྒྱུག་འགྱེལ་ཞེས་ཀྱང་བྱ། གཉལ་པ་ཉི་མ་འབར་གྱི་ཕོ་རོག་ལྡིང་
སྐྱུར་ཞེས་གྲགས་སོ། །དེས་ཁོ་རང་གི་ཇོ་སྲས་མེ་འབར་ལ་གནང་། ཡབ་ལས་ཀྱང་
ཕྲིན་ལས་ཆེ་བར་བྱུང་ཞིང་། དེའི་དུས་མགོན་པོ་འདི་ལ་གཉལ་པ་ཇོ་སྲས་ཀྱི་མྱུར་
བ་ཁྲག་སྐྱུག་ཅེས་དང༌། གཉལ་གྱི་མགོན་པོ་འཕུང་བྱེད་དུ་གྲགས་སོ། །དེ་ལ་འགྲོ་
མགོན་རས་ཆེན་གྱིས་གསན་ཏེ། དེ་ཡང་གདུང་རུས་གྲུ་གུ་ཡིན་ལ། ཡབ་ཡུམ་
གཉིས་གཙང་ནས་ཆད་ཅིང༌། འཁྲུངས་ཡུལ་ཡར་ཀླུང་པ། སྐུ་ན་གཞོན་དུས་ནས་
རས་ཆུང་པའི་སློབ་མ་ཟངས་རི་རས་པའི་དྲུང་དུ་བདེ་མཆོག་ལྷ་བཅུ་གསུམ་མ།
སྤྱན་རས་གཟིགས། རྒྱལ་བ་རྒྱ་མཚོ། དོ་ཧ་ཐུན་འཇོག་ལ་སོགས་པ་དེ་རྣམས་ཀྱི་
ཆོས་སྐོར་མ་ལུས་པ་གསན་ཞིང༌། གཞན་ཡང་བླ་མ་མང་དུ་བསྟེན། ཁྱད་པར་སྤོ་
བོར་བླ་མ་གཉལ་པ་ཇོ་སྲས་དང་མཇལ་ནས་ཕག་མོ་གཞུང་དྲུག <དོན་གྲུབ་མ། དབུ་
བཅད་མ། ཞལ་གཉིས་མ་གསུམ་ལ་གཞུང་ཆེ་ཆུང་གཉིས་རེ་ཡོད་པས་གཞུང་དྲུག་སྟེ། བལ་པོ་ཧ་
ངུ་དང་དཔྱལ་ལོས་བསྒྱུར་ཞིང་བླ་མ་སྨན་ལུང་པའི་ལུགས་ཀྱང་ཡོད་དོ། །མཆན།> འཇམ་
དཔལ་གཤིན་རྗེ་པ་ཏྲ་ནག་པོའི་ཆོས་སྐོར། ཁྱད་པར་དུ་ཡང་གཡུ་ཁལ་བདུན་སྟོང་
༡ སྔགས་རྙིང་མ་ཡིན།

མགོན་པོའི་ལོ་རྒྱུས། 59
རི་བ་ཞིག་དང་། གཏོར་དབང་རྒྱུ་གསེར་སྲང་གསུམ་ཕུལ་ནས་མགོན་པོ་གྲི་གུག་
ལྕགས་པར་མ་ཞེས་ཆོས་སྐྱོང་འདིའི་མན་ངག་མཐའ་དག་རྫོགས་པར་ཞུས། ཞག་
ཉི་ཤུ་རྩ་གཅིག་བསྒྲུབས་པས་མགོན་པོ་འཁོར་བཅས་ཞལ་མངོན་སུམ་དུ་གཟིགས།
བོད་ཀྱི་སྔགས་པ་གཅིག་ལ་ནུས་མཐུ་ཆེ་བར་གྲགས། སྔགས་རྙིང་མའི་རྒྱུད་ཀིང་ཀ་
ར་ལ་བརྟེན་ནས་མགོན་པོ་ལ་ཕྱོགས་བཅུ་མགོན་པོས་བསྐོར་<མགོན་པོ་ལ་ཕྱོགས་
བཅུ་མགོན་པོས་བསྐོར་བ་འདི་ལ། མགོན་པོ་གཙོ་འཁོར་བཅུ་གཅིག་ཏུ་སྔར་གྲགས་ཤིང་། གྲུབ་
ཆེན་པཀྱིས་ཡང་ཡང་ཞལ་གཟིགས་པས་འཁོར་གྱི་གཙོ་བོ་འདི་ཀ་ལ་མཛད། བསྐང་ཡིག་རྒྱས་པ་
དང་། ཤར་ཕྱོགས་སྤུང་རིར་མཛད་པའི་གཙོ་འཁོར་གྱི་བསྐུལ། འོག་མིན་བྱང་ཕྱོགས་དུར་ཁྲོད་
ནས། །ཞེས་སོགས་ཡོད་པ་དེ་ཡིན་ལ། དཔལ་མཁའ་སྤྱོད་པ་དང་དྲུང་མཐོང་བ་དོན་ལྡན་གྱིས།
མངོན་རྟོགས་འཁོར་ལོ་བཞི་རིམ་མཛད་པའི་གཉིས་པར་བཀོད་ལ། དེའང་མངོན་རྟོགས་སུ་ཡོད་
པའི་སྐུ་མདོག་ཕྱག་མཚན་འདི་རྣམས་ནོར་ལྷ་ལྟར་སྒྲུབ་པ་ཡིན་ལ། དགྲ་ལ་རྦད་པ་དྲག་ཏུ་ཁྲོས་
པའི་ཚེ་ཁྲོ་བོ་དམར་ནག་ཕུར་པ་དང་བནྡྷ་ཐོགས་པ་དར་ནག་བེར་ཅན་འཇིགས་སུ་རུང་བ་རེ་
བསྒོམ་པར་ཡིག་རྙིང་རྣམས་སུ་བྱུང་ངོ༌། །མཆན།>བའི་མགོན་པོ་ནོར་ལྷ་ལྟར་བསྒྲུབ་པའི་
སྒྲུབ་ཐབས་ཀྱང་མཛད། ཕྱིས་ཀཾ་པོ་གནས་ནང་དུ་རྗེ་དུས་གསུམ་མཁྱེན་པའི་དྲུང་
དུ་བཅོམ་ལྡན་འདས་མ་ཕག་མོ་ལྷན་ཅིག་སྐྱེས་མའི་བསྐྱེད་རྫོགས་སོགས་བཀའ་
བརྒྱུད་རིན་པོ་ཆེའི་གདམས་པ་མ་ལུས་པ་དང༌། ཀླུ་སྒྲུབ་ལུགས་དཔལ་རྒ་ལོ་ལས་
བརྒྱུད་པའི་མགོན་པོ་བྱ་རོག་མ་དང་། ཁྱད་པར་དུ་དཔལ་ལྡན་ལྷ་མོ་རང་བྱུང་གི་
རྒྱལ་མོ་སྔགས་རྙིང་མ་ནས་བརྒྱུད་པའི་མན་ངག་མཐའ་དག་ཀྱང་གསན་ཏེ། ནག་
རྒྱལ་ཕག་གསུམ་ཡང་དེ་ནས་འཛོམས་ཤིང་། མ་མགོན་གྱི་ཆོས་སྐོར་ཡང་ཟུང་
འབྲེལ་དུ་འབྱུང་ངོ་། །དེ་དུས་རྟེན་སྔགས་པར་ཡོད་པ་ཕྱིས་མཁན་པོ་ཁྲེམ་དང་སློབ་
དཔོན་བཀའ་གདམས་པ་ཞིག་ལས་ཆིག་རྫོགས་ཀྱི་བསྙེན་པར་རྫོགས་སོ། །
༡ ཕྱག་བཞི་པ་ཡིན་ནོ། །

60 བཀའ་བརྒྱུད་ཀྱི་བསྟན་སྲུང་།
མདོར་ན་རྗེ་འདི་ནི་གསང་སྔགས་ཀྱི་གྲུབ་པའི་དབང་ཕྱུག་ཆེན་པོར་བཞུགས་
ཤིང་། ཁྱད་པར་ཕག་མོ་དང་མགོན་པོ་ལྕམ་དྲལ་ལ་མངའ་བརྙེས། ས་སྨད་དུ་བོན་
པོ་ལ་མགོན་པོ་རྦད་པས། བོན་པོའི་སྡེ་ཆེན་པོ་ཞིག་ཐིབས་འོག་ཏུ་ཐམས་ཅད་ཞིག་
ཅིང་གཏན་ནས་བརླགས་པར་མཛད། དེའི་ཚེ་ཀཾ་པོ་གནས་ནང་དུ་ནུབ་གཅིག་ཡེ་
ཤེས་མགོན་པོས་ཕྱག་གིས་དབྱུག་སྟངས་མཛད་དེ། ཕར་ངོས་ཐམས་ཅད་བདེ་བར་
བྱས་ཡོད། ཁྱེད་ཀྱི་བསྟན་པ་ངས་བཏོན་གྱི་ང་ལ་བསྟོད་པ་ཞིག་གྱིས་གསུངས་པ་
ལ། བདག་ནི་དམ་ཅན་སྒྲུབ་པ་པོ། །ཞེས་སོགས་མཛད་དོ། །མདོར་ན་འགྲོ་མགོན་
རས་ཆེན་གྱི་བརྒྱུད་པ་འཛིན་ཕྱིན་ཆད། སྒྲུབ་ཐབས་མི་ཤེས་ཀྱང་མགོན་པོས་ཕྲིན་
ལས་བསྒྲུབ་པར་ཞལ་གྱིས་བཞེས་ཞེས་གྲགས་སོ། །ཞེས་འགྲོ་མགོན་གྱི་རྣམ་ཐར་
རྒྱས་པ་གཞན་དུ་བལྟའོ། །དེས་རྒྱལ་སྲས་སྤོམ་བྲག་པ་ལ་གདམས་པ་བུམ་པ་གང་
བྱོའི་ཚུལ་དུ་གནང་ཞིང་། ཁྱད་པར་ས་སྨད་ནས་ཡོན་སྒོམ་གྲགས་སེ་བྱ་བའི་ཕྱུག་
པོ་ཞིག་གིས་འགྲོ་མགོན་ལ་ཞབས་ཏོག་འབུལ་བ་ཆེན་པོ་བྱས་ནས། ཆོས་སྐྱོང་འདི་
རྣམས་ཀྱི་གཏོར་དབང་ཞུས་པས། རྒྱལ་སྲས་ཀྱིས་ཀྱང་སྟབས་སུ་ཞུས། དེའི་
སྐབས་མ་མགོན་གཉིས་དང་ཕྱག་བཞི་པ་གསུམ་དུས་གཅིག་ལ་ཞལ་གཟིགས་
པས། འགྲོ་མགོན་གྱི་ཞལ་ནས། ཆོས་སྐྱོང་འདི་རྣམས་ལ་ཡང་གཏད་ས་མི་འདུག
ཡོན་སྒོམ་གྱིས་འདི་ཙམ་གྱི་ཟས་ནོར་བཏང་བ་ལས། རས་ཆུང་པ་ལ་ཕུལ་གང་ཙམ་
ཡང་གཏང་རྒྱུ་མེད་པ་ལ་ཆོས་སྐྱོང་དགྱེས་པར་འདུག་ཅེས་ཀུ་རེ་ཡང་གསུངས་སོ། །
དེ་ནས་བཟུང་སྟེ་ཕྲིན་ལས་བསྒྲུབ་པར་གྲགས་སོ། །དེས་ཞྭ་ནག་ཅོད་པན་འཛིན་པ་
གཉིས་པ་དཔལ་ཆེན་ཀརྨ་པཀྵི་ལ་གནང་ངོ་། ། །
ཡང་མགོན་པོ་འདིའི་སྒྲུབ་སྐོར་གྱི་མན་ངག་མང་པོ་ཞིག་སྔགས་རྙིང་མ་ནས་
འབྱུང་ཞིང་ལོ་རྒྱུས་སུ་ཡང་རྙིང་མའི་རྒྱུད་མང་པོ་ཁུངས་སུ་མཛད་པས། དེས་ན་

མགོན་པོའི་ལོ་རྒྱུས། 61
སྔགས་རྙིང་མ་ནས་བརྒྱུད་པའི་རིམ་པ་ནི། དཔལ་ལྷ་མོའི་མཛའ་བོའམ་འཁོར་དུ་
སྒྲུབ་པ། མེ་ལྕེ་འབར་མར་ལྷ་མོའི་མཛའ་སྡེ་གནོད་སྦྱིན་ཡཀྵ་ཀཱ་ལ་སྟེ་དྲེགས་བྱེད་
ཁྱོ་དགུའི་སྡེ་ཚན་དུ་གཏོགས་པས་མགོན་པོ་སྐོར་གསུམ་ལས་འཇིག་རྟེན་མགོན་
པོར་གཏོགས་པར་བཞེད་ལ། མགོན་པོ་འདིའི་སྒྲུབ་ཐབས་གུ་རུ་པདྨས་མཛད་པ་
ལྷ་མོའི་ཆོས་སྐོར་གྱི་སྡེ་ཚན་དུ་གཏོགས་པ་པུ་རངས་པ་ཞང་བཙུན་གྱི་གཏེར་མ་རྗེ་
དུས་མཁྱེན་ལས་བརྒྱུད་པ་< མ་མགོན་གྱི་ལས་མཐའི་རྙིང་མའི་པར་ནག་གམ་པར་ཆེན་དུ་
གྲགས་པར། གུ་རུས་ཁྲི་སྲོང་ལ་གནང་བའི་ལོ་རྒྱུས་ལ། སྤྱིར་གྱི་སློབ་དཔོན་པདྨ་འབྱུང་གནས་ལྷོ་
ནུབ་རྔ་ཡབ་གླིང་ཕྲན་དུ་སྲིན་པོ་འདུལ་བར་ཐེགས་པ་ལ་ལུགས་གསུམ་སྟེ། རྒྱལ་རབས་སྦ་བཞེད་
པའི་ལུགས་ལ་ཟམ་ཡང་གི་ས་འདུལ་མཛད། སྡིག་བློན་རྣམས་ཀྱིས་སྐུར་བ་བཏབ་པས། བོད་དུ་
ལོ་གསུམ་ལས་མ་བཞུགས་པར་གུང་ཐང་ལ་ཐོག་ནས་རྫུ་འཕྲུལ་གྱིས་བར་སྣང་ལ་ཆོས་གོས་སྤུར་
རེ་གསེག་ཤང་ཁྲོལ་ལེ་བཞུད་པར་བཤད། ཕུར་པ་བཀའ་མ་ལྷ་ནག་མའི་ལོ་རྒྱུས་ལས། བལ་པོ་
ལ་ལམ་མཛད་ནས་ཨ་སུ་རའི་བྲག་ཕུག་གི་བར་དུ། མཚོ་རྒྱལ། ཨཱ་ཙཱརྱ་ས་ལེ། ལྕམ་ཅོག་རོ་
བཟའ་རྣམས་ཀྱིས་ཞབས་སྐྱེལ་མཛད། དེར་ཐུགས་ཀ་ནས་ཕུར་པའི་དཀྱིལ་འཁོར་སྤྲུལ་ཏེ། བླ་མ་
ཡི་དམ་སུ་ལ་དབང་ཞུ་གསུངས་པས། མཚོ་རྒྱལ་གྱིས་བླ་མ་ལ་ཞུ་ཞུས་པས་ཟབ་པ་ཞིག་གནང་།
ཨཱ་ཙཱརྱ་ས་ལེས་གང་ལེགས་པ་ལ་ཞུ་ཞུས་པས་རྟེན་འབྲེལ་མ་འཆུགས་ཙམ་བྱུང་གསུང་། ལྷ་ནག་
མ་མཚོ་རྒྱལ་ལ་གནང་ནས་ཕྱིས་ཁོ་ལ་བྱིན་གསུང་། ཅོག་རོ་བཟས་ཡི་དམ་ལ་ཞུ་ཞུས་པས་རྟེན་
འབྲེལ་འཆུགས་ནས་མི་ཟབ་པ་གནང་དེ་ནས་ཐེགས་པར་བཤད། རྙིང་མའི་ལོ་རྒྱུས་ཕལ་ཆེར་དུ་
ཁྲི་སྲོང་གཤེགས་ནས་སད་ན་ལེགས་སམ། རྙིང་མར་མུ་ཏིག་བཙན་པོར་གྲགས་པ་དེའི་རྒྱལ་སའི་
མགོ་ཙམ་བཞུགས། དེ་ནས་མང་ཡུལ་གུང་ཐང་ལ་ཐོག་ཏུ་ལྷ་སྲས་རྗེ་འབངས་ཀྱིས་ཞབས་སྐྱེལ་
མཛད། དེ་ནས་རྫུ་འཕྲུལ་གྱིས་སྤྲིན་སྟེང་ཐེགས་པ་དང་། ཨོ་རྒྱན་གླིང་པའི་གཏེར་མའི་ཐང་ཡིག་
ཏུ་མཁའ་འགྲོ་སྡེ་ལྔས་རྟ་མཆོག་སུག་པོ་བཞི་ནས་བཏེག དེ་ལ་ཆིབས་ནས་ཐེགས་པར་བཤད་པ་

62 བཀའ་བརྒྱུད་ཀྱི་བསྟན་སྲུང་།
སོགས་ཡོད་ཀྱང་། ད་ལན་ལུགས་འདི་ལ་སློབ་དཔོན་གྱིས་སྲིན་ཡུལ་དུ་ཐེགས་དུས་རྒྱལ་པོ་ཁྲི་
སྲོང་ལྡེའུ་བཙན་གྱིས་སྲིན་ཡུལ་དུ་ཐེགས་པའི་རྒྱལ་པོས་ཆུ་བོ་རིའི་ཐད་དུ་ཞབས་སྐྱེལ་དུ་བྱོན།
ཆོས་ཞུ་དགོས་ཡོད་དམ་མེད་ཐུགས་བསམ་ཐོང་མཛོད་ཡང་ཡང་གསུངས་ཀྱང་མེད་ཞུས། དེ་ནས་
སློབ་དཔོན་ཐེགས་གྲུབ་པ་དང་ཞབས་སྐྱེལ་ཚར་ནས་ཟམ་ཡང་དུ་ཕེབས་གྲུབ་ནས། རྒྱལ་པོའི་
མནལ་ལམ་དུ་མི་ནག་པོ་ཞིག་བྱུང་སྟེ། མ་མགོན་གྱི་པར་བུ་མི་ཞུ་བ་ཟེར། དེར་འཕྲལ་དུ་རྒྱལ་
པོས་ཞབས་ཕྱི་བསྙེགས་པས་དཔལ་ཆུ་བོ་རི་ནས་ཡར་ཚད་ནས་ཟིན་ནས་ཞུས་པས། ངས་དེ་ཙམ་
བསྐུལ་བས་ནི་མ་ཞུས། ད་མི་ཡོང་འདི་སྲིན་པོ་འདུལ་བ་ལ་དགོས་གསུངས་ནས་མ་གནང་། ནན་
གྱིས་ཞུས་པས་གནང་ཞིང་ཟམ་ཡང་སྔགས་ཁང་དུ་ཡང་སྦས་སོ། །འདི་ལྷ་མོ་དང་སྦྲེལ་བ་ཡིན།
དེང་སང་ཡོངས་གྲགས་ཀྱི་པར་བུ་འདི་དང་མི་གཅིག་གོ །མཆན།>བཞུགས་ལ། མགོན་པོ་
འདིའི་བསྐུལ་སློབ་དཔོན་པདྨས་མཛད་པ།
སྲིན་པོའི་གཟུགས་ཀྱི་གདུག་པ་ཅན། །
དྲག་པོ་གཏུམ་རྔམ་འཇིགས་པའི་གཟུགས། །
ཞེས་དྲེགས་པ་དོན་གཉིས་ཀྱི་ཟླར་ཡོད་པ་འདི་ཡིན་ཞེས་རྒྱལ་བ་དཀོན་མཆོག་ཡན་
ལག་གི་སྒྲུབ་སྐོར་དུ་གསུངས་སོ། །ཉེ་བརྒྱུད་འདེད་ན་དཔལ་ཆེན་ཀརྨ་པཀྵིའི་སྒྲུབ་
སྐོར་དབུར། ཌོམྦྷི་ཧེ་རུ་ཀ་དང་སློབ་དཔོན་པདྨ་འབྱུང་གནས་གཉིས་མིང་གཉིས་ལ་
དོན་གཅིག་པ་ཡིན་ཞེས་དང་། <གྲུབ་ཆེན་པཀྱིས་ཌོནྟི་པ་དང་པདྨ་འབྱུང་གནས་གཅིག་
གསུངས་པ་ནི་ཡོངས་གྲགས་ཀྱི་ཌོསི་པ་སྟག་ལ་ཆིབས་པ་འདི་སློབ་དཔོན་པདྨའི་སྐུའི་རྣམ་འགྱུར་
ཡིན་པ་ནི་པདྨ་བཀའི་ཐང་ཡིག་རྣམས་སུ་ཡང་རྒྱས་པར་འབྱུང་བ་ཡང་མལ་གྱོ་ཟངས་དཀར་
སོགས་ཀྱི་འདི་ཌོནྟི་ཆེ་ཆུང་གསུམ་བྱུང་བའི་ཆུང་བ་ཡིན་ཞེས་ལོ་རྒྱུས་རྣམས་ན་འདུག་པ། སྤྱིར་
ཌོསི་པ་ལ་སྐུ་མཆེད་གཉིས་བྱུང་བའི་ཆེ་བ་དངོས་གྲུབ་བརྙེས་འཕྲལ་མཁའ་སྤྱོད་དུ་བྱོན། དེའི་

མགོན་པོའི་ལོ་རྒྱུས། 63
གཅུང་བོ་ཡོངས་གྲགས་ཀྱི་ཌོམྦྷི་ཧེ་རུ་ཀ བི་རུ་པའི་སློབ་མ་ཀོ་བ་མཁན་གྱི་ཌོསི་པ། ནཱ་རོ་པའི་
སློབ་མ་ཇོ་བོ་རྗེའི་ཐུགས་རྒྱུད་བྱིན་གྱིས་རློབ་མཁན་གྱི་ཌོམྦྷི་པ་དང་དྲིལ་བས་བཞི་ཙམ་བྱུང་ལ།
རྗེ་དཔའ་བོ་སྤྲུལ་པའི་སྐུས་བཀའ་བརྒྱུད་ཆོས་འབྱུང་དུ་ཀོ་མཁན་ཌོམྦི་པ་དང་ཇོ་བོའི་བླ་མ་གཉིས་
ཀ་ཌོམྦི་ཧེ་རུ་ཀའི་སྤྲུལ་པའམ་སྐུའི་རྣམ་འགྱུར་དུ་མཛད་འདུག་པས། དེས་ན་སྐབས་དོན་འདི་
སྐབས་གུ་རུ་པདྨ་དང་གཅིག་པ་ཌོམྦྷི་ཧེ་རུ་ཀ་ཡོངས་གྲགས་འདི་ག་ལས་མེད་པས་ན་ཡོངས་
གྲགས་རང་འཐད། མཆན།> ཀརྨ་པ་དང་མགོན་པོ་བེར་ནག་ཅན་སྐོར་གསུམ་འདིའི་
བར་ན་བརྒྱུད་པ་གཞན་ཡོད་ཀྱང་ཉན་མེད་ཀྱང་ཉན་ཞེས་གསུངས་པས། དོན་དུ་ན་
ཉེ་བརྒྱུད་མཛད་པ་ཡིན་ནོ། །
ཡང་སློབ་དཔོན་པདྨས་དཔལ་གྱི་ཟམ་ཡང་མི་འགྱུར་ལྷུན་གྱིས་གྲུབ་པའི་
གཙུག་ལག་ཁང་གི་སྐོར་སྲུང་ལ་འབའ་ཏ་ཧོར་གྱི་ཡུལ་ནས་རྒྱལ་པོ་དཔེ་ཀར་བོས།
སྲུང་མར་བསྐོས་ནས་དཔེ་ཀར་གླིང་དུ་རྟེན་བཙུགས་ནས་བཞག་པས། རྒྱལ་པོ་
གདུག་རྩུབ་ཆེ་བས་མི་ནོར་ཕྱུགས་ཀུན་ལ་གནོད་པ་ཆེ་བར་བྱུང་ཞིང་ནད་ཡམས་སྣ་
ཚོགས་ཀྱིས་ཀུན་སྟོངས་པ་ལ་ཐུག་པའི་ཚེ། ཐབས་གཞན་གང་གིས་ཀྱང་མ་ཐུབ་
པར་སློབ་དཔོན་པདྨས་ཡེ་ཤེས་མགོན་པོ་འདིའི་མན་ངག་དབྱུག་བརྡུངས་སུ་
གྲགས་པ་འདི་མཛད་དེ། རྒྱལ་འགོང་ཤི་ས་བསྟན་པའི་འཁོར་ལོ་ཤིང་གི་དབྱུག་
པའི་ནང་དུ་བཅུག་སྟེ་མགོན་པོར་བསྐྱེད་ནས་དཔེ་ཀར་གླིང་དུ་བཙུགས་པས་རྒྱལ་
པོ་སྐྲག་ནས་སླར་ཡང་ཧོར་གྱི་ཡུལ་དུ་བྲོས་སོ། །དེའི་ཚེ་སྲུང་མ་མེད་པས་ཆོས་
འཁོར་ཟབ་ཡངས་ཉམས་པ་ལ་ཐུག་པས། སླར་ཡང་སློབ་དཔོན་གྱིས་དཔེ་ཀར་
བོས། རྒྱལ་པོ་ཤིང་བྱ་ཅན་གྱི་སྒྲུབ་ཐབས་ཀྱང་མཛད། མགོན་པོའི་དབྱུག་པ་དཔེ་
ཀར་གླིང་ནས་བཏོན་ཏེ། དེ་དང་དེའི་ཆོས་སྐོར་རྣམས་མཆོད་རྟེན་སྔོན་པོར་གཏེར་
དུ་སྦས། གཏེར་སྲུང་མགོན་པོ་ཉིད་ལ་གཏད་དོ། །དེའི་མཐུས་མཆོད་རྟེན་དེ་ཡང་

64 བཀའ་བརྒྱུད་ཀྱི་བསྟན་སྲུང་།
ཉིན་པར་རླུང་ནག་འཚུབ་ཅིང་སེར་བ་འབེབས་པ། མཚན་མོ་མེ་འབར་ཞིང་བགེགས་
རིགས་ཐམས་ཅད་ཀྱིས་དཔག་ཚད་གསུམ་ཚུན་ཆད་དུ་ཉེ་མི་ནུས་པར་གྱུར་ཏོ། །
དེར་རྒྱལ་པོ་དྷརྨ་རཱ་ཛ་ཞེས་བྱ་བས། ག་རེ་མཆོད་རྟེན་འདི་མེད་ན་འཇིག་རྟེན་
གྱི་ཁམས་ཕུང་བའི་མཐུ་བདོག ཡང་ན། འཇིག་རྟེན་གྱི་ཁམས་འཚེང་བའི་ནོར་
ཡོད་སྙམ་ནས་སྨོན་ལམ་རྒྱ་ཆེན་པོ་བཏབ་སྟེ་མཆོད་རྟེན་སློག་པས་བསེ་སྒམ་ཁ་
སྦྱོར་དང་། དེའི་ནང་ནས་རྡོ་རྗེའི་དབྱུག་ཐོ་བྱུང་། དེ་མྱང་ལོ་ཙཱ་བས་ཕྱུང་། དེས་ག་
རིན་པོ་ཆེ་ལ་གནང་། དེས་འཛམ་གླིང་རས་ཆུང་པ་ལ་གནང་། དེས་སྐྱེ་མེད་རྡོ་རྗེ་
ལ་གནང་། དེ་ལ་བདག་གིས་ཞུས་སོ། །ཞེས་སྒྲུབ་སྐོར་དུ་འབྱུང་བས། དེ་ལ་
བདག་གིས་ཞུས་ཞེས་པའི་བདག་ནི་འགྲོ་མགོན་རས་ཆེན་པ་ཡིན་ནམ་སྙམ་ཞིང༌།
མྱང་ལོ་ཙྪས་ཕྱུང་ཞེས་པ་ཡང་ཡི་གེ་པས་བྲིས་ནོར་བྱུང་ངམ་སྙམ་སྟེ། མྱང་ལོ་ཙཱ་བྱ་
བའི་གཏེར་བཏོན་ཡོད་པར་མ་གྲགས་པས། མངའ་བདག་མྱང་ཡིན་ནམ་སེམས་ཏེ།
རྒྱལ་བ་རྒྱ་མཚོའི་ཆོས་སྐོར་མྱང་གི་གཏེར་དུ་འདུག་པ་མང་པོ་མྱང་གིས་རས་ཆུང་པ་
ལ་གནང་བ་ནས་བརྒྱུད་པ་འགའ་ཞིག་འདུག་པས། དེས་ན་མགོན་པོའི་མན་ངག་
འདི་ཡང་དེ་དག་དང་ཕྱོགས་མཐུན་ནམ་སྙམ་མོ། ། < ཡང་མགོན་པོ་ལེགས་ལྡན་ནག་
པོ་གྲི་ཐོད་འཛིན་པ་ལ་མ་མོ་བརྒྱད་ཀྱིས་བསྐོར་བའི་རྗེས་གནང་གཏོར་དབང་དང་བཅས་པ། རྙིང་
མ་སློབ་དཔོན་བི་མ་ལ་ནས་བཀའ་མ་ལ་བརྒྱུད་པ། གདུགས་དཀར་གྱི་བཀའ་སྲུང་ཡིན་པས་
གདུགས་དཀར་གྱི་དབང་དང་ལྷན་ཅིག་ཡོད་པ་རྗེ་རང་བྱུང་བ་ནས་ཀར་ལུགས་ལ་བྱུང་བའི་
བརྒྱུད་པ་ནི། རྡོ་རྗེ་སེམས་དཔའ། དགའ་རབ་རྡོ་རྗེ། འཇམ་དཔལ་བཤེས་གཉེན། ཤྲཱི་སིངྷ། བི་
མ་ལ་མིཏྲ། གཉགས་ཀུ་མཱ་ར། རྨ་རིན་ཆེན་མཆོག ནི་ནམ་ལོ་ཙཱ། ཙོ་རོག་རོག་སྟོན། གླུ་དེ་བ།
ཆོས་རྗེ་བྲག་མཁར་བ། བྲག་དགོན་པ། ཡོན་ཏན་བྱང་ཆུབ། གཞོན་ནུ་གདུགས་དཀར་བ། རྗེ་
རང་བྱུང་རྡོ་རྗེ། རྩེ་དོང་པ་ཡོན་ཏན་དཔལ། དབང་ཕྱུག་བརྩོན་འགྲུས། ཡོར་པ་ཡེ་ཤེས་དཔལ།

མགོན་པོའི་ལོ་རྒྱུས། 65
དྲུང་མཐོང་བ་དོན་ལྡན་ནས་ཀཾ་ཚང་བརྒྱུད་པ་གཞན་ལྟར་རོ། །མཆན།>
མདོར་ན་མགོན་པོའི་ཆོས་སྐོར་འདི་རྣམས་ཤིན་ཏུ་ཉེ་བརྒྱུད་ནི། གསར་རྙིང་
གང་ཡིན་ཀྱང་གྲུབ་པའི་སློབ་དཔོན་དེ་དག་གམ་མགོན་པོ་ཉིད་ནས་དཔལ་ཆེན་
ཀརྨ་པཀྵི་ཉིད་ལ་བརྒྱུད་པ་ཡིན་ཞིང་། མན་ངག་ལྟར་ན་ཡེ་ཤེས་པའི་སྤྲུལ་ཚུལ་
ཡང་གཞན་མི་དགོས་ཏེ། གྲུབ་ཆེན་ཉིད་དཔལ་མགོན་པོ་དང་ཐ་མི་དད་ཡིན་པར་
ཞལ་གྱིས་བཞེས་པས། ཤངས་པ་བཀའ་བརྒྱུད་པ་རྣམས་ལ་གྲགས་པ་ལྟར།
འདིར་ཡང་བླ་མ་མགོན་པོ་<དཔལ་མཁའ་སྤྱོད་པས་མཛད་པའི་ཡིག་ཆར། རིགས་གསུམ་
གཅིག་དྲིལ་དུ། མགོན་པོ་བླ་མ་ལྟར་བསྒྲུབ་པའི་མན་ངག་ཅེས་པ་ཡོད་དོ། །མཆན།>དབྱེར་
མེད་ཉིད་ཡིན་ཞིང་། དེ་ཙམ་དུ་མ་ཚད། ནག་རྒྱལ་ཕག་གསུམ་ཀ་གྲུབ་ཆེན་ཉིད་དེ།
རྒྱལ་བ་རྒྱ་མཚོའི་སྒྲུབ་སྐོར་དུ། མིང་ཡོངས་སུ་གྲགས་པ་ཀརྨ་པ་དང་ཐུགས་རྗེ་ཆེན་
པོ་གཉིས་ཀྱི་བར་ན་བརྒྱུད་པ་གཞན་ཡོད་ཀྱང་ཆོག་ལ་མེད་ཀྱང་ཆོག་ཅེས་གསུངས་
པ་དང་། ང་རེས་འགའ་ས་ར་ཧ་པ་ཡིན། རེས་འགའ་པདྨ་འབྱུང་གནས་ཡིན། ང་
རེས་འགའ་སྤྱན་རས་གཟིགས་དབང་ཡིན། ང་རེས་འགའ་ཁྲོ་བོ་རྟ་མགྲིན་ཡིན། ང་
རེས་འགའ་མ་ཧཱ་ཀཱ་ལ་ཡིན་ཞེས་གསུངས་པས། གྲུབ་ཆེན་ཉིད་བཅོམ་ལྡན་འདས་
ཐུགས་རྗེ་ཆེན་པོ། དེའི་ཤེས་རབ་སྟོང་པའི་ཆ་ལས་ཡུམ་གསང་བའི་ཡེ་ཤེས་ཀྱི་
མཁའ་འགྲོ་སྟེ་རྡོ་རྗེ་ཕག་མོ། གདུག་པ་འདུལ་ཕྱིར་ཁྲོ་བོའི་སྐུར་བཞེངས་པ་དཔལ་
རྟ་མགྲིན་ནམ་ཡེ་ཤེས་མགོན་པོ་སྟེ། དེ་ཐམས་ཅད་གྲུབ་ཆེན་ཉིད་ཀྱི་སྐུའི་རོལ་པ་
ཡིན་ལ། དེའི་དབང་དུ་མཛད་ནས་ནག་རྒྱལ་ཕག་གསུམ་ཞེས་སྡེ་ཚན་གཅིག་ཏུ་
མཛད་ཅིང་། རྒྱལ་བ་རྒྱ་མཚོ་དང་ཕག་མོ་གཉིས་ཀྱི་བཀའ་སྲུང་ཆོས་སྐྱོང་ཡང་འདི་
ཡིན་ཞིང་། མགོན་པོའི་བསྙེན་པའི་གོང་ནོན་གྱི་ལྷ་ཡང་འདི་ཉིད་ལ་མཛད་དེ། དེང་
སང་ཕག་མོའི་བདག་བསྐྱེད་མཛད་པ་ཡང་དེ་ལྟར་ཡིན་ནོ། །

66 བཀའ་བརྒྱུད་ཀྱི་བསྟན་སྲུང་།
སྤྱིར་མགོན་པོ་འདི་དགྱེས་པ་རྡོ་རྗེའི་ཐུགས་ལས་སྤྲུལ་ལོ་ཞེས་སོགས་ནི་ཟབ་
མོའི་དོན་ལ་སྐྲག་པའི་གདུལ་བྱ་རྣམས་དྲང་བའི་དོན་དུ་ཡིན་གྱི། མན་ངག་ལྟར་ན།
ནག་རྒྱལ་ཕག་གསུམ་དབྱེར་མེད་ཅིང་། བླ་མ་མགོན་པོ་དབྱེར་མེད་དུ་ཐག་བཅད་
ནས་གསོལ་བ་འདེབས་ཤིང་སྐྱབས་གནས་སུ་བྱེད་པ་ནི་ཟབ་མོའི་དོན་ལ་མི་སྐྲག་
པའི་སྐལ་ལྡན་རྣམས་ལ་ཟབ་གནད་ཀྱི་གསང་བ་བླ་ན་མེད་པའོ། །དེ་ལྟ་བུའི་
མཚང་རིག་ནས། ནག་རྒྱལ་ཕག་གསུམ་དཀྱིལ་འཁོར་གཅིག་ཏུ་བསྒྲུབ་པ་ནི། རྒྱ་
མཚོ་ལྔ་སྟེ། དབུས་སུ་དཔལ་ཆེན་ཀརྨ་པཀྵི་ཉིད་ལོངས་སྤྱོད་རྫོགས་པའི་སྐུར་
བཞེངས་པ་རྒྱལ་བ་རྒྱ་མཚོ། གཡས་སུ་དེ་ཉིད་གདུག་པ་ཅན་འདུལ་བའི་དོན་དུ་ཁྲོ་
བོར་བཞེངས་པ་དཔལ་ཆེན་རྟ་མགྲིན་ལ་དཔའ་བོ་རྒྱ་མཚོས་བསྐོར་བ། གཡོན་དུ་
ཤེས་རབ་སྟོང་པའི་ཆ་ལྷ་མོར་སྣང་བ་གསང་བ་ཡེ་ཤེས་མཁའ་འགྲོ་སྟེ་རྡོ་རྗེ་ཕག་མོ་
ལ་དཔའ་མོ་རྒྱ་མཚོས་བསྐོར་བ། འོག་ཏུ་བཀའ་སྲུང་གི་ཚུལ་དུ་བླ་མ་ཉིད་མགོན་
པོར་བཞེངས་པ་དཔལ་མ་ཧཱ་ཀཱ་ལ་ལ་དམ་ཅན་རྒྱ་མཚོས་བསྐོར་བ། དེ་ཐམས་ཅད་
ཀྱི་སྟེང་དུ་ངོ་བོ་རྩ་བའི་བླ་མ་དང་ཐ་མི་དད་པའི་རྣམ་པ་སློབ་དཔོན་པདྨ་སམྦྷ་ཝ་ལ་
རིག་འཛིན་བརྒྱུད་པའི་ཚོགས་ཀྱིས་བསྐོར་བ་གྲུབ་ཐོབ་རྒྱ་མཚོ་སྟེ། རྒྱ་མཚོ་ལྔར་
གྲགས་ཤིང༌། འདི་ཉིད་ལ་རྒྱལ་བ་རྒྱ་མཚོའི་སྒྲུབ་སྐོར་དུ་རྡོ་རྗེ་སྙིང་པོའི་རྒྱ་གཞུང་
ཡོད་ལ། མན་ངག་གི་ཟབ་གནད་ལྟར་ན་རྒྱལ་བ་རྒྱ་མཚོ་གཅིག་པུར་མ་ཚད་ནག་
རྒྱལ་ཕག་གསུམ་གཅིག་ཏུ་བསྒྲུབ་པ་ཡིན་ལ། འདི་ཉིད་ལ་སྒོས་ཀྱི་གཏོར་དབང་
དང་ཁྲིད་ལ་སོགས་པ་མང་དུ་ཡོད་དོ། །དེ་ལས་ཀྱང་བསྡུ་ན། རྩ་གསུམ་དྲིལ་སྒྲུབ་
ཏུ་འདུས་པ་སྟེ། དེ་ཡང་། སློབ་དཔོན་པདྨས་གཏེར་དུ་སྦས་པ། ཀུན་མཁྱེན་རང་
བྱུང་རྡོ་རྗེས་<པདྨ་ལས་འབྲེལ་རྩལ་གྱི་གཏེར་མར་ཡང་གྲགས། མཆན།> གཏེར་ནས་
བཏོན་པར་གྲགས་ཤིང༌། སློབ་དཔོན་པདྨ་ཉིད་ལས་དངོས་སུ་གསན་པ། རྩེ་

མགོན་པོའི་ལོ་རྒྱུས། 67
གསུམ་དྲིལ་སྒྲུབ་ཀྱི་ཚེ་སྒྲུབ་ཏུ་གྲགས་པ་ཡང་ནག་རྒྱལ་ཕག་གསུམ་དང་བླ་མ་
དབྱེར་མེད་དུ་བསྒྲུབ་པ་ཡིན་ལ། དེ་ལ་ཞལ་གསུམ་ཡོད་པའི་དབུས་ཞལ་དམར་པོ་
རིགས་བདག་ཚེ་དབང་འོད་དཔག་མེད་དང་བླ་མ་ཐ་མི་དད་པ། གཡས་ཞལ་
དཀར་པོ་སྤྱན་རས་གཟིགས་ཏེ་རྒྱལ་བ་རྒྱ་མཚོ། གཡོན་ཞལ་ནག་པོ་ཁྲོས་པ་
མགོན་པོ། ཕྱག་དྲུག་གི་དང་པོ་མཉམ་བཞག་གི་སྟེང་ན་ཚེ་བུམ་འཛིན་པ་རིགས་
བདག་ཚེ་དབང་འོད་དཔག་མེད། གཉིས་པ་ན་གྲི་གུག་དང་ཐོད་པ་འཛིན་པ་ཕག་
མོ་དང་མགོན་པོ། ཐ་མ་གཉིས་པདྨའི་ཕྲེང་བ་དང་སྡོང་བུ་འཛིན་པ་རྒྱལ་བ་རྒྱ་
མཚོའོ། །ཡང་ན་རང་འོད་ཀྱི་ཡུམ་ནི་ཕག་མོ་སྟེ། དེ་ལྟར་ནག་རྒྱལ་ཕག་གསུམ་བླ་
མ་དང་དབྱེར་མེད་པ་ཚེ་དཔག་མེད་ཀྱི་ངོ་བོར་བསྒྲུབ་པ་སྟེ། རྒྱལ་བ་མི་བསྐྱོད་རྡོ་
རྗེའི་བཀའ་འབུམ་དུ་འདིའི་སྒྲུབ་ཐབས་ལ་མཚུངས་མེད་རྡོ་རྗེ་དབྱངས་ཅན་ཚེ་
དཔག་མེད་དུ་བསྒྲུབ་པ་རྫུན་སྤོང་བ་ཞེས་འབྱུང་ངོ༌། །དེ་ལྟར་བླ་མ་བརྒྱུད་པའི་ལོ་
རྒྱུས་ལས་འཕྲོས་ནས་ནག་རྒྱལ་ཕག་གསུམ་ངོ་བོ་གཅིག་པ་བླ་མ་མགོན་པོ་དབྱེར་
མེད་ཉེ་བརྒྱུད་ཀྱི་ཚུལ་མདོར་བསྡུས་ཙམ་བརྗོད་པའོ། །
ཡང་དཔལ་ཆེན་ཀརྨ་པཀྴིས་མགོན་པོ་ཞལ་གཟིགས་ཚུལ་སོགས་ནི་བརྗོད་
ཀྱིས་མི་ལང་ཞིང་། <ཞལ་གཟིགས་ཚུལ་མདོར་བསྡུས་ཙམ་ནི། རིན་པོ་ཆེ་སྤོམ་བྲག་པའི་
དྲུང་དུ་བཞུགས་དུས་མགོན་པོ་ལ་ཕྱོགས་བཅུ་མགོན་པོས་བསྐོར་བ་གཟིགས། ཡང་ལན་ཅིག་
ཡབ་ལེགས་ལྡན་གྱི་བེང་ནས་ས་སྨད་ཐམས་ཅད་ལྷ་དམག་གིས་ཁེངས་པ་དང་། ཙནྡན་བེང་གིས་
ས་ལ་རི་མོ་བྲིས་པ། བསོད་ནམས་རི་བོ་བཞིན་དུ་བརྟན། །བརྒྱུད་འཛིན་ཉི་ཟླ་བཞིན་དུ་གསལ། །
ཞེས་འདུག་པ་དང༌། ཁྱད་པར་ཤར་ཕྱོགས་སྤུང་རིར་ཡུན་རིང་བཞུགས་ཚེ། དཔལ་མགོན་པོས་
མཚུར་ཕུར་ཕེབས་པར་བསྐུལ་བས། ང་མི་འགྲོ་ཡོན་བདག་ངོ་ཤེས་རྙིང་པ་ཡང་མེད། ཁྲེས་པོ་ཁ་
སྲུངས་ཀྱི་མཐུ་ཡང་མེད་གསུངས་པས། ཡོན་བདག་ཀྱང་ངས་བྱེད། ཁྲེས་པོ་ཁ་སྲུངས་ཀྱང་ངས་

68 བཀའ་བརྒྱུད་ཀྱི་བསྟན་སྲུང་།
འབུལ། ཞེས་གཡབ་མཐུ་དྲོ་གྲོ་སྐད་མར་གྲགས་པ་དེ་ཕུལ། དེ་ནས་མཚུར་ཕུར་ཕེབས་སོ། །
མཆན།> རགས་རིམ་ཙམ་ནི་རྣམ་ཐར་དུ་གཟིགས་པས་དོན་གྲུབ་ལ། འདིར་ནི་ཡི་
གེས་འཇིགས་པས་མང་དུ་མི་སྤྲོ་ཞིང་། དོན་དུ་དཔལ་ཆེན་ཀརྨ་པཀྵི་ཉིད་མགོན་པོ་
ཡིན་པས་ན། ཞལ་གཟིགས་ཚུལ་སོགས་ཉག་ཉོག་མང་པོས་ཅི་ཞིག་བྱ་ལ། <གྲུབ་
ཆེན་ཀརྨ་པ་ཉིད་མགོན་པོ་དང་ཐུགས་རྒྱུད་གཅིག་པར་སློབ་དཔོན་པདྨའི་ལུང་བསྟན་གུ་རུ་ཆོས་
དབང་གི་གཏེར་མ་ཡིན་པ་ཞིག་ན། མཐའ་དམག་ཟློག་ཚུལ་གྱི་སྐབས་ལས། དེ་འདུལ་བའི་སྙིང་
པོ་མང་དུ་འབྱུང་ན་ཡང་། སེམས་ཅན་གྱི་སྲོག་སྐྱོབ་པ། རྒྱ་གར་བསིལ་བ་ཚལ་གྱི་མགོན་པོའི་
སྤྲུལ་པ་ཀརྨ་པ་ཞེས་གྲགས་པ། དབུས་ཀྱི་མཚུར་ཕུ་ཞེས་བྱ་བར་སྤྱོད་པ་རྩིང་རྩུབ་བསྣོལ་མར་སྟོན་
པ་ཞིག་དེར་བྱ་བབས་པ་ལྟར་སྔོན་གྱི་སྨོན་ལམ་གྱི་སྟོབས་ཀྱིས་འབྱུང་ངོ༌། །ཞེས་གསུངས་སོ། །
མཆན།> སྙིང་པོ་བསྡུ་བར་བྱའོ། །རྗེ་ཀརྨ་པཀྴི་ཡན་ཆད་ཀྱི་བརྒྱུད་རིམ་འདིར་
བརྗོད་ཅིང་། དེ་མན་ཆད་ནི་འོག་ཏུ་སྤྲོའོ། །དཔལ་མགོན་པོའི་ལོ་རྒྱུས་ཟུར་ཙམ་
བཤད་ཟིན་ཏོ།། །།

རང་བྱུང་རྒྱལ་མོའི་ལོ་རྒྱུས། 69
༈ བླ་མ་དང་བཅོམ་ལྡན་འདས་གཤིན་རྗེ་གཤེད་གཉིས་སུ་མེད་པའི་ཞབས་ལ་
ཕྱག་འཚལ་ལོ། །
སྒྲུབ་བརྒྱུད་རིན་པོ་ཆེའི་བཀའ་སྲུང་གཉིས་པ་དཔལ་ལྷ་མོ་རང་བྱུང་རྒྱལ་མོའི་
ལོ་རྒྱུས་མདོ་ཙམ་བརྗོད་ན། དེ་ཡང་དཔལ་ལྷ་མོ་ནི་ཡེ་ཤེས་ཀྱི་མགོན་པོའི་ལྕམ་མོ་
ཡིན་པས་ལྕམ་དྲལ་སྤྲེལ་ནས་བསྒྲུབ་པ་ཁོ་ན་རྒྱུད་དང་སྒྲུབ་ཐབས་ཐམས་ཅད་དུ་
འབྱུང་བས། གངས་ཅན་གྱི་ལྗོངས་འདིར་ཡང་། གསང་སྔགས་སྔ་འགྱུར་ཕྱི་འགྱུར་
གཉིས་ཀར་མགོན་པོའི་རྒྱུད་མང་དུ་འགྱུར་བ་ཐམས་ཅད་དུ་ལྷ་མོ་རེ་འབྱུང་བས།
རྒྱུད་ཀྱང་ཕལ་ཆེར་ཐུན་མོང་དུ་ཡོད་ཅིང་བྱེ་བྲག་ལྷ་མོའི་སྒོས་ཀྱི་རྒྱུད་དང་སྒྲུབ་
ཐབས་ནི། གསང་སྔགས་རྙིང་མའི་མ་མོ་རྦོད་གཏོང་གི་རྒྱུད་མཁའི་སྐར་ཚོགས་
ཙམ་ཡོད་པར་གྲགས་ཤིང་མེ་ལྕེ་འབར་མའི་རྒྱུད་ཀྱང་དེ་དུས་ནས་འགྱུར་ལ། ལྷ་
མོའི་སྒྲུབ་ཐབས་གཏེར་མའང་མང་དུ་ཡོད་དོ། ། <དེ་དུས་ལོ་ཙཱ་བ་བཻ་རོ་ཙ་ནས་ལྷ་མོ་
དམར་ནག་གཉིས་ཀའི་ཆོས་སྐོར་མང་དུ་སྤྱན་དྲངས། ནག་མོ་ལ་ལྷ་མོ་རེ་བ་ཏི་ཞེས་གྲགས།
འདིའི་རྐང་མགྱོགས་ཀྱང་གྲུབ། གཡུ་སྒྲ་སྙིང་པོ་ལ་གནང་བ་སྔགས་པ་ལ་ལར་དར་བ་ཡོད་ལ།
དམར་མོ་ཙཎྜི་ཀ་ནི་རྡོ་རྗེ་ཟམ་པའི་ཆོས་བདག་ཏུ་མཛད་ནས་དེང་སང་རྡོ་རྗེ་ཟམ་པ་བ་རྣམས་ཀྱི་
ཆོས་སྐྱོང་མཛད། གཡའ་བཟང་གི་སྤྱན་སྔ་རྗེས་མ་འགས་གསན་ནས་དེང་སང་གཡའ་བཟང་ལྷ་
མོའི་ཆོས་སྐོར་ལ་གསར་རྙིང་གཉིས་ཀ་ཡོད་དོ། །ཡང་ལྷ་མོ་འདོད་ཁམས་དབང་ཕྱུག་ནག་མོ་ཕྱག་
གཉིས་མ་བོང་བུ་ཞོན་པ་གུ་རུ་ཆོས་དབང་དང་ཀརྨ་གླིང་པ་དམར་མོ་ཕྱག་གཉིས་མ་དཔལ་འབར་
མར་གྲགས་པ། རཏྣ་གླིང་པ་དང་པདྨ་གླིང་པའི་གཏེར་མར་ཡོད་པ། གཏེར་མ་འདི་རྣམས་མགོན་
པོ་མ་ནིང་དང་ལྕམ་དྲལ་སྦྲེལ་བ་ཡོད་དོ། །> གསང་སྔགས་ཕྱི་འགྱུར་གྱི་སྐབས་སྐྱེས་
མཆོག་མར་པ་ལོ་ཙཱས་ཇོ་བོ་ནཱ་རོ་པ་ལ་ཞུས་པའི་རྡོ་རྗེ་གདན་བཞིའི་རྒྱུད་དང་། ལྷ་
མོའི་སྒོས་ཀྱི་རྒྱུད་དངོས་གྲུབ་འབྱུང་བ་སོགས་ལ་བརྟེན་པའི་ལྷ་མོ་དུད་སོལ་མའི་

70 བཀའ་བརྒྱུད་ཀྱི་བསྟན་སྲུང་།
ཆོས་སྐོར་རྣམས་དང་། ཡང་སློབ་དཔོན་རི་ཁྲོད་འོད་ཟེར་ཆེན་པོ་ཞེས་བྱ་བས། རི་
བོ་པོ་ཊ་ལ་བདུད་རྩི་རྫིང་བུ་རང་བྱུང་སྒྲོལ་མའི་ལྷ་ཁང་ནས་རྒྱུད་རྣམས་སྤྱན་
དྲངས་པའི་དབང་གི་ལྷ་མོ་དམར་མོ་ཙ་མུནྡྲིའི་སྒྲུབ་ཐབས་མཛད་པ། ལོ་ཙཱ་བ་ལྷ་
བྱང་ཆུབ་དཔལ་བྱ་བས་བསྒྱུར་པ་དང༌། དམ་པ་སངས་རྒྱས་ནས་ཞི་བྱེད་སོ་
ལུགས་<དམ་པའི་སློབ་མ་སོ་ཆུང་གྲུབ་ཐོབ་སྟེ་སོ་རུས་ཀྱི་མིང་། མཆན།> ལ་བརྒྱུད་པ་
གཉིས་ཀ་ཕག་གྲུའི་ཡང་སློབ་གཡའ་བཟང་པ་ལས་བྱུང་བས་དེང་སང་གཡའ་
བཟང་ལྷ་མོར་གྲགས་པ་འདི་ལ་རྒྱུད་དང་སྒྲུབ་ཐབས་རྒྱ་གཞུང་ཡང་མང་ངོ༌། །
ཡང་ལྷ་མོ་ནག་མོ་ཕྱག་གཉིས་མའི་སྒྲུབ་པ་ཨཱ་ཙརྱ་དམར་པོ་བྱ་བ་ནས་བརྒྱུད་
པ་ཕྱི་རབས་ཀྱི་མཁས་པ་བོ་དོང་པ་སོགས་འགའ་ཞིག་ལ་ཡོད་པའི་དམག་ཟོར་
རྒྱལ་མོར་གྲགས་པ་སོགས་ལྷ་མོའི་སྒོས་ཀྱི་མན་ངག་དེ་ཙམ་བྱུང་བ་ལས། སྒྲུབ་
བརྒྱུད་རིན་པོ་ཆེའི་བཀའ་སྲུང་དཔལ་ལྡན་རང་བྱུང་རྒྱལ་མོ་འདི་ནི་གསང་སྔགས་
སྔ་འགྱུར་ཕྱི་འགྱུར་གཉིས་ལས། སྔ་འགྱུར་རྙིང་མའི་ལུགས་སོར་བཞག་པ་ཡིན་ལ།
དེ་ལ་ཡང་བཀའ་མ་གཏེར་མ་གཉིས་ལས་འདི་གཏེར་མ་ཡིན་ཞིང་། ཕྱིས་དཔལ་
ཆེན་ཀརྨ་པཀྱིས་ཞལ་གཟིགས་པའི་ལྷ་མོ་ཕྱག་གཉིས་མ་གྲི་ཐོད་འཛིན་པ་ནི་
མགོན་པོའི་རྒྱུད་ཕྱི་འགྱུར་དུ་གཏོགས་པ་དུར་ཁྲོད་ནག་པོ་ནས་གསུངས་པ་དང་
མཐུན་པས་< ཕྱག་གཉིས་མ་འདི་ཡང་སྔགས་རྙིང་མའི་ལུགས་རང་ལུགས་ཀཾ་ཚང་འདི་ཉིད་ཀྱི་
ལྷ་མོའི་ཆོས་སྐོར་གྱི་སྡེ་ཚན་སྐུ་གསུམ་ལྷ་མོའི་བསྟོད་པར་ཡང་གྲི་ཐོད་འཛིན་པ་འདི་ཡོད་པ་སྐུ་
གསུམ་ལྷ་མོའི་གཙོ་མོ་ཞལ་གསུམ་ཕྱག་དྲུག་མ་དེ་ཉིད་ཞལ་གཅིག་ཕྱག་གཉིས་མར་བསྟན་པ་
ཡིན་པས་ན་དོན་དུ་གསར་རྙིང་གཉིས་ཀ་ནས་ཕྱག་གཉིས་མ་གྲི་ཐོད་འཛིན་པ་འདི་གསུངས་སོ། །
མཆན།>མངོན་རྟོགས་འདམ་ཀར་མཛད་པ་མ་གཏོགས་གཞན་མ་རྙིང་མ་སོར་
བཞག་ཡིན་ལ། སྲིད་པ་མ་མོའི་རྒྱུད་མཐའ་དག་ལ་བརྟེན་པ་ཡིན་ཏེ། སྒྲུབ་སྐོར་དུ།

རང་བྱུང་རྒྱལ་མོའི་ལོ་རྒྱུས། 71
རྒྱུད་ཀྱི་དབང་དུ་བགྱིས་ན་སྐུ་གསུང་ཐུགས་ཡོན་ཏན་ཕྲིན་ལས་ཀྱི་རྒྱུད་ཀྱིས་གཙོ་
བོ་བྱས་པའི་ཡན་ལག་གི་རྒྱུད་བསམ་གྱིས་མི་ཁྱབ་པ་གསུངས་པ་ལས། མ་མོ་སྲིད་
པའི་རྒྱུད་ལུང་ཀུན་གྱི་སྤྱི་རྒྱུད་ཡིན་ཞེས་གསུངས་སོ། །
བྱེ་བྲག་སྒོས་ཀྱི་རྒྱུད་ནི་ཁྲག་འཐུང་ཡེ་ཤེས་རོལ་པ་མ་མོ་རྩ་བའི་རྒྱུད། རལ་
པ་གཅིག་མ་ཞེས་བྱ་བ་ལྟ་བའི་རྒྱུད་ལེའུ་བཅུ་བཞི་པ། ཀྲོ་དྷི་སཾ་ནེའུ་ལེའི་རྐྱལ་བུ་
ཡོན་ཏན་གྱི་རྒྱུད། མེ་ལྕེ་འབར་མ་གླེང་གཞིའི་རྒྱུད། ཐོད་པ་ནག་པོ་བསྟོད་པའི་
རྒྱུད། ཀྲོ་དྷི་སམ་བྷ་ར་ཕྲིན་ལས་ཀྱི་རྒྱུད། རེ་བ་ཏི་སྐོར་གསུམ་གྱི་རྒྱུད། དུར་ཁྲོད་
ལྷ་མོ་ནག་མོའི་རང་རྒྱུད་ཕུར་པ་རྡོ་རྗེ་སྲིན་པོ་རིགས་བསྡུས་ཀྱི་རྒྱུད་ལས་བྱུང་བ།
ལངྐ་རྡོ་རྗེ་དབང་ཕྱུག་ནག་མོའི་རྒྱུད། དབྱིངས་ཕྱུག་ལངྐའི་དབང་ཕྱུག་ཅེས་པའི་
རྒྱུད། ཕུར་པ་རྡོ་རྗེ་གཞོན་ནུའི་རྒྱུད། དུར་ཁྲོད་ཁུ་བྱུག་རོལ་པ་ནས་ཀྱང་རེ་བ་ཏི་
མཆེད་བཞིའི་སྒྲུབ་ཐབས་གསུངས་སོ། །རྒྱུད་དེ་དག་ལ་བརྟེན་ནས་རེ་བ་ཏིའི་སྲོག་
སྒྲུབ་ལྕགས་ཕུར་བདུན་མ་ཞེས་བྱ་བའི་སྒྲུབ་ཐབས་སློབ་དཔོན་པདྨ་སམ་བྷ་ཝས་
མཛད་པ་པུ་རངས་པ་ཞང་བཙུན་དར་མ་རིན་ཆེན་གྱིས་གཏེར་ནས་བཏོན་པ། མ་
མོ་འབུམ་གྱི་ཊཱིཀྐ་དཔོན་གཡོག་གསུམ་མར་གྲགས་པ་དང༌། རེ་བ་ཏི་མཆེད་གསུམ་
དྲེགས་པའི་གཙོ་བོ་དོན་གཉིས་དང་ཐབས་ཅིག་ཏུ་བསྒྲུབས་པ་གསང་བ་ཁུ་བྱུག་
རོལ་པའི་རྒྱུད་ལ་བརྟེན་པ། མ་མོ་དཔོན་གཡོག་གི་གཞུང་ནས་མ་བདུད་ཀྱི་གཞུང་
གི་བར་གཞུང་ཚན་དགུ་སྟེ། དེ་ཐམས་ཅད་སློབ་དཔོན་པདྨས་མཛད་པ། ལས་རབ་
སྟོང་ཉིད་རྡོ་རྗེ་<པུ་རངས་པ་ཞང་བཙུན་དར་མ་རིན་ཆེན་གྱི་གསང་མཚན་ཡིན་པ་འདྲ་བསམ་
བརྟག་གོ །མཆན།>ཞེས་བྱ་བས་གཏེར་ནས་བཏོན་པའོ། །དེ་ལྟར་རྒྱུད་དང་སྒྲུབ་
ཐབས་དེ་རྣམས་ལ་བརྟེན་ཞིང༌། ཡི་དམ་འཇམ་དཔལ་གཤིན་རྗེ་གཤེད་ནག་པོ་
དཔའ་བོ་གཅིག་པ་དང་སྦྲེལ་ནས་སྒྲུབ་པ་ཡིན་ནོ། །

72 བཀའ་བརྒྱུད་ཀྱི་བསྟན་སྲུང་།
དེ་ལྟ་བུའི་ལྷ་མོ་འདི་ཉིད་ཀྱི་ལོ་རྒྱུས་ལ་ཡང་། ཡེ་ཤེས་པའི་སྤྲུལ་ཚུལ་དང༌།
འཇིག་རྟེན་པའི་སྐྱེ་རྒྱུད་གཉིས་ལས།
དང་པོ་ཡེ་ཤེས་པའི་སྤྲུལ་ཚུལ་ལ། སློབ་དཔོན་པདྨས་མཛད་པའི་གཞུང་
ལྕགས་ཕུར་བདུན་མའི་རྗེས་སུ་འབྲངས་ནས་བརྒྱུད་པའི་བླ་མ་རིམ་པར་བྱོན་པ་
རྣམས་ཀྱི་དགོངས་པ་དང༌། རྙིང་མའི་མ་མོའི་རྒྱུད་ཕལ་ཆེར་གྱི་རྗེས་སུ་འབྲངས་
ནས་གྲུབ་ཆེན་ཀརྨ་པཀྵིའི་དགོངས་པ་གཉིས་ལས།
དང་པོ་ལྟར་བཤད་ན། སློབ་དཔོན་པདྨས་མཛད་པའི་གཞུང་དུ་ལྷ་མོ་བསྐྱེད་
པའི་སྔོན་དུ་འདི་ལྟར་གསུངས་ཏེ། བདག་ཁྲོ་བོ་གཤིན་རྗེ་གཤེད་ཀྱི་མདུན་དུ་ཞེས་
བདག་བསྐྱེད་ཀྱི་ཡི་དམ་གསུངས་ལ། རྗེས་གནང་དང་སྒྲུབ་ཐབས་ཕལ་པོ་ཆེའི་
དབུར་བདག་བསྐྱེད་གཤིན་རྗེ་གཤེད་ལ་བྱེད་དགོས་པའི་རྒྱུ་མཚན་དུ། དེ་ཅིའི་
ཕྱིར་ན། ལྷ་མོ་རེ་བ་ཏི་བྱ་བ་སྦྱོར་ཡུམ་རོ་ལངས་བེ་ཏཱ་ལི་དང་ཐ་མི་དད་པ་སྟེ།
གཤིན་རྗེ་གཤེད་ཀྱི་རྒྱུད་དང་ལྷ་མོའི་རྒྱུད་མཐའ་དག་གིས་ཟིན་ནས་ཡོད་པའི་ཕྱིར་
རོ། །ཞེས་གསུངས་པས། བཅོམ་ལྡན་འདས་གཤིན་རྗེའི་གཤེད་ཀྱི་ཡུམ་རྡོ་རྗེ་རོ་
ལངས་མའི་ངོ་བོ་ཉིད་དཔལ་ལྡན་ལྷ་མོ་འདི་ཡིན་པར་བཞེད་དོ། །
གྲུབ་ཆེན་ཀརྨ་པཀྵིའི་དགོངས་པ་བྱེ་བྲག་ཏུ་བཤད་པ་ལྟར་ན། དེ་ཡང་སྔ་
འགྱུར་གསང་སྔགས་རྙིང་མའི་མ་མོ་སྲིད་པའི་རྒྱུད་ལུང་ཐམས་ཅད་ནས་གསུངས་
པའི་དོན་བསྡུས་ནས་ཆོས་སྐུ་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་མ་དུས་
གསུམ་གྱི་རྒྱལ་བ་ཐམས་ཅད་བསྐྱེད་པའི་ཡུམ་སྔགས་སུ། ནམ་མཁའི་དབྱིངས་
ཕྱུག་མར་གྲགས་པ་དེ་ཉིད་དུས་གསུམ་ཀུན་ཏུ་འཕོ་འགྱུར་མེད་པས་རྟག་པ་དམ་
པའི་རང་བཞིན་ཅན་ཡིན་པས་ན་རྟག་པའི་རྒྱལ་མོ་ཞེས་དང་། དེ་ཉིད་རྣམ་ཐར་སྒོ་
གསུམ་གྱི་< སྔགས་གསར་མར། བླ་མེད་རྣམས་སུ་ཨེ་ཡིག་རྣམ་ཐར་སྒོ་གསུམ་མཚོན་པའི་ཆོས་

རང་བྱུང་རྒྱལ་མོའི་ལོ་རྒྱུས། 73
འབྱུང་གྲུ་གསུམ་ཞེས་གསུངས་ཤིང༌། དུས་འཁོར་དབང་ལེའི་འགྲེལ་ཆེན་དུ་ལས་རྣམས་རྫོགས་
པའི་སྦྱིན་སྲེག་ཐབ་ཀྱི་ལྷ་མཚན་འགོད་སྐབས། ཡང་ན་སྣ་ཚོགས་ཡུམ་གྱི་མཚན་མ་ནམ་མཁའི་
པདྨ་སྟེ་ཆོས་འབྱུང་སྔོན་པོའོ། །ཞེས་དང་། ཡང་བླ་མེད་མ་ཚད། རྒྱུད་སྡེ་འོག་མ་རྣམ་སྣང་མངོན་
བྱང་དུ་ཡང་། གཙོ་མོའི་མདུན་དུ་ཡུམ་ཆོས་སྐུ་རྣམ་ཐར་སྒོ་གསུམ་མཚོན་པའི་ཆོས་འབྱུང་ཐལ་
དཀར་ཡེ་ཤེས་ལྔ་མཚོན་པའི་རྡོ་རྗེ་རྩེ་ལྔ་པས་མཚན་ཞིང་གཟུགས་སྐུ་གཉིས་ཀྱིས་འགྲོ་བའི་དོན་
མཛད་པའི་བརྡར་གྲྭ་གཉིས་ནས་འོད་ཟེར་དཀར་པོ་འཕྲོས་པས་ཆོས་འབྱུང་གི་མཐའ་སྐོར་བ་ཞེས་
འབྱུང་བ་རྣམས་དགོངས་པ་མཐུན་ནོ། །མཆན།>རང་བཞིན་ཆོས་འབྱུང་གྲུ་གསུམ་གསང་
བའི་བྷ་ག་མཚོན་པས་ན་མུ་ཁ་ལེ་<བུད་མེད་རྣམས་ཀྱི་བྷ་གའི་ནང་རྩ་སྣ་བྱའི་མཆུ་འདྲ་བ་
ཡོད་པར་མཁའ་འགྲོ་གདོང་དང་། བྱ་རོག་གདོང་ལ་མུ་ཁ་བྷ་ག་ལ་འཇུག་པའི་སྐབས་ཡོད་དོ། །
མཆན།>ཞེས་ངེས་དོན་གྱི་ཡུམ་ཆོས་སྐུ་ཡིན་ལ། དེ་ལྷ་མོར་བཞེངས་པ་ལ་རྟག་པའི་
རྒྱལ་མོ་མུ་ཁ་ལེ་ཞེས་པ་སྲིད་པ་མ་མོའི་དཀྱིལ་འཁོར་གྱི་གཙོ་མོ་ཡིན་ཞིང་། དེའི་
རང་མདངས་ཡེ་ཤེས་ལྔའི་རོལ་པ་ལས། རྟག་པའི་རྒྱལ་མོ། རྣམ་སྣང་གསལ།
འོད་གསལ་མོ། གཉན་གསལ་མོ། དབྱངས་གསལ་མོ། ཞེས་རྟག་པའི་མ་ལྔར་
འབྱུང་བ་ཡིན་ལ། < རྙིང་མའི་མ་མོའི་དཀྱིལ་འཁོར་དུ་རྟག་པའི་རྒྱལ་མོ་སྐྲག་གསལ་མ་དང་།
ཡུམ་ཆེན་སྲིད་པ་བདེ་འགྲོ་མ་གཉིས་བསྣན་པས་ཀུན་དྲིལ་གཙོ་མོ་བདུན་ཡོད་པ། དཔལ་ཆེན་
ཀརྨ་པཀྱིས་གཞན་དེ་གཉིས་རིགས་དྲུག་པ་ཡང་རིགས་ལྔར་བསྡུ་ན་གཙོ་མོ་ཉིད་ལ་བསྡུ་བའི་
དབང་དུ་མཛད་ནས་ཟུར་དུ་མ་མཛད་ཅིང༌། དེའི་དོད་ལྟ་བུར་གཙོ་མོའི་རོལ་པ་ལས་མཚམས་
བཞིར་རྡོ་རྗེ་རིན་ཆེན་པདྨ་ལས་ཀྱི་དབྱིངས་ཕྱུག་མ་སྟེ་དབྱིངས་ཕྱུག་རིགས་བཞི་བསྣན་པས། དོན་
དུ་རྟག་པའི་མ་དགུ་ལྟ་བུར་ཤུགས་ཀྱིས་འབྱུང་ངོ༌། །དེ་རྣམས་ཀྱི་རོལ་པ་ལས་དཔལ་ལྷ་མོའི་
འཁོར་དུར་ཁྲོད་ཀྱི་མ་མོ་བརྒྱད་སྐུ་གསུམ་མ་མོའི་འཁོར་དུ་ཡོད་ཅིང་། དེང་སང་མངོན་རྟོགས་
ཆེན་མོར་དབུགས་ལེན་ནག་པོ་བརྒྱད་ཀྱི་སྦྱོར་ཡུམ་བརྒྱད་དེ། སྲིན་མོ་ཟ་བྱེད་གདོང་དམར་མ།

74 བཀའ་བརྒྱུད་ཀྱི་བསྟན་སྲུང་།
མ་མོ་གཏུམ་དྲག་རྔམ་པ་མོ། བདུད་མོ་ནག་མོ་ཁ་འབར་མ། མ་མོ་ནག་མོ་ལག་དམར་མ། སྒྲོལ་
གིང་ནག་མོ་མཐུ་ཆེན་མ། ལྷ་མོ་ཆེན་མོ་ཙར་ཙི་ཀ བང་རིམ་རྣམ་གསུམ་མ་མོ་དང་། རྡོ་རྗེ་བདུད་
སྲིན་མ་མོ་དང་། བརྒྱད་དེ་སྐུ་གསུམ་ལྷ་མོའི་འཁོར་དུ་བཞོན་པ་མེད་ཅིང་། གྲུབ་ཆེན་པཀྵིའི་ཞལ་
གཟིགས་ལ་ཐམས་ཅད་བོང་བུའི་གདན་སྟེང་ནག་པོ་བརྒྱད་དང་སྦྱོར་བ། དེང་སང་དྲེལ་གྱི་བཞོན་
པ་མངོན་རྟོགས་སུ་མཛད་དོ། །> དཔལ་ལྡན་ལྷ་མོ་འདི་ཉིད་ཀྱང་དོན་དུ་རྟག་པའི་རྒྱལ་
མོ་མུ་ཁ་ལེ་དེ་ཉིད་དང་ངོ་བོ་ཐ་མི་དད་ཡིན་པར་བཞེད་ཅིང་། འདིའི་དོན་ནི་དཔལ་
ཆེན་ཀརྨ་པཀྱིས་ལྷ་མོའི་བསྐང་ཡིག་ཏུ། །
བྷྱོ༔ སྣང་སྲིད་ཡུམ་གྱི་བྷ་གའི་ཀློང་། །
དུས་གསུམ་བདེར་གཤེགས་ཡུམ་ཀློང་བསྐྱེད། །
རྟག་པའི་རྒྱལ་མོ་མུ་ཁ་ལེ། །
ཡེ་ཤེས་མ་མོ་འཁོར་བཅས་ནི། །
བསྐང་ངོ་བསྐལ་པར་ཐུགས་དམ་བསྐང་། །
ཞེས་འབྱུང་ལ། མ་མོའི་རྒྱུད་དང་དཀྱིལ་འཁོར་མང་པོར་རྟག་པའི་མ་འདི་རྣམས་
ཞལ་ཕྱག་རབ་འབྱམས་དང༌། དབུ་དགུ་ཕྱག་བཅོ་བརྒྱད། ཞལ་གསུམ་ཕྱག་དྲུག
ཞལ་གཅིག་ཕྱག་གཉིས་སོགས་མཐའ་ཡས་སུ་ཡོད་པར་བཤད་ལ། ཆོས་སྐུ་དེ་
བཞིན་ཉིད་ཡུམ་གྱི་ངོ་བོ་སྟེ་སེམས་ཅན་ཐམས་ཅད་ལ་ཁྱབ་ཀྱང་། མ་རྟོགས་ན་
འཁོར་བ་ཀུན་བསྐྱེད་པས་དེ་ལ་དགོངས་ནས་མ་མོ་སྲིད་པའི་རྒྱལ་མོར་ཡང་གྲགས་
ལ། དཔལ་ཧེ་རུ་ཀ་རྣམས་ཀྱི་ཡུམ་རྣམས་ཞལ་དབྱིངས་ཕྱུག < ཆེ་མཆོག་གི་ཡུམ།> ཀྲོ་
དྷི་ཤྭ་རི་མ། <ཡང་དག་གི་ཡུམ།> འཁོར་ལོ་རྒྱས་འདེབས་མ་<ཕུར་པ་རྡོ་རྗེ་གཞོན་ནུའི་
ཡུམ།> སོགས་སུ་ཡང་གྲགས་ཤིང་། རྒྱུད་ཀྱི་གླེང་གཞི་ལ་ལར། གསང་བ་ཀུན་བདག་

འa
རང་བྱུང་རྒྱལ་མོའི་ལོ་རྒྱུསརྒྱུ
 ། 75
རྒྱལ་པོའམ་རྒྱལ་མོ་ཞེས་སུ་ཡོད། སྔགས་ཕྱི་འགྱུར་ལྟར་ན། ངེས་དོན་དུ་བཤད་པ་
རྡོ་རྗེ་བཙུན་མོའི་བྷ་ག་ཞེས་དང༌། གསང་བ་མཆོག་གི་དགྱེས་པ་དང་། རྣམ་པ་ལྷ་
མོར་བཞེངས་པ་ལ་སྣ་ཚོགས་ཡུམ་རྡོ་རྗེ་ཕག་མོ། རྡོ་རྗེ་བདག་མེད་མ་ལ་སོགས་
མཐའ་ཡས་ཤིང་། གསར་རྙིང་གཉིས་ཀ་མཐུན་པར་ཐུན་མོང་དུ། ཤེར་ཕྱིན་མ།
ནམ་མཁའི་དབྱིངས་ཕྱུག་མ། རྟག་པའི་མ་ལྔ་ཡང་། < ཡང་རྫོགས་ཆེན་དང་མ་མོ་
བསྡོམས་པའི་བཤད་པའི་གསུང་རྒྱུན་ལ། ཀུན་ཏུ་བཟང་པོའི་ཡུམ་འགྲོ་བ་བཟང་མོ། དེ་ལས་
དབྱིངས་ཀྱི་ཀུན་ཏུ་བཟང་མོ་ཕྱག་གཉིས་གཎྜི་འཛིན་པ། དེ་ལས་དབྱིངས་ཀྱི་རང་བྱུང་རྒྱལ་མོ་
མཐིང་ག་ཁྲོ་འཛུམ་ཅན་ཕྱག་གཉིས་མ། དེ་ལས་ཉིད་ཞིའི་མུ་ཁ་ལེ་ཞལ་གཅིག་ཕྱག་བརྒྱད་མ་ཁྲོ་
མོ། དེ་ལས་རྟག་པའི་རྒྱལ་མོ་མུ་ཁ་ལེ་ཞལ་ཕྱག་སྣ་ཚོགས་པ་ཁྲོ་མོ། དེ་ལས་ཨེ་ཀ་ཛ་ཊི་དང༌།
དཔལ་ལྷ་མོ་ལ་སོགས་མ་མོ་ཐམས་ཅད་སྤྲུལ་པར་བཤད་དོ། །མཆན།> སྤྱན་མ། མཱ་མ་ཀི
གོས་དཀར་མོ། སྒྲོལ་མ་ལྔའམ། སངས་རྒྱས་མཁའ་འགྲོ། རྡོ་རྗེ་མཁའ་འགྲོ། རིན་
ཆེན་མཁའ་འགྲོ། པདྨ་མཁའ་འགྲོ། ལས་ཀྱི་མཁའ་འགྲོ་སྟེ་མཁའ་འགྲོ་སྡེ་ལྔ་
རྣམས་ཡིན་ལ། དོན་དུ་དཔལ་ལྡན་ལྷ་མོ་ཡང་སངས་རྒྱས་ཐམས་ཅད་བསྐྱེད་པའི་
ཡུམ་ལྷ་མོ་འདི་རྣམས་ཀྱི་ངོ་བོ་ཡིན། འདི་ནི་གྲུབ་ཆེན་པཀྵིའི་< རྩ་བ་གྲུབ་ཆེན་གྱི་
དགོངས་པ་སོར་བཞག་ལ་རྟག་པ་དང་སྲིད་པ་སོགས་ཀྱི་སྒྲ་བཤད་དོན་ཐོབ་གསར་མའི་བཤད་པ་
ལྟར་ཡང་སྦྱར་བ་སོགས་གོ་བའི་རིགས་པས་སྦྱར་བའོ། །མཆན།>དགོངས་པ་ཡིན་ལ། རྒྱལ་
མཆོག་དབང་ཕྱུག་རྡོ་རྗེའི་ཞལ་སྔ་ནས་ཀྱང་ཡེ་ཤེས་པའི་སྤྲུལ་ཚུལ་འདི་ཀ་ཐུགས་
ཀྱིས་བཞེད་དོ། །འདི་དང་མཐུན་པར་ལྷ་མོའི་རྒྱུད་མེ་ལྕེ་འབར་མ་ལས་ཀྱང་།
དཔལ་ལྷ་མོ་ཁྲག་འཐུང་ཧེ་རུ་ཀའི་སྤྲུལ་པའོ། །ཁོལ་མོ་ཤ་ཟ་རོ་ལངས་མའི་སྤྲུལ་
པའོ། །ཙཎྜི་ཀ་རྡོ་རྗེ་ཕག་མོའི་སྤྲུལ་པའོ། །ཞེས་དང་། རྒྱུད་དེའི་ལྟ་བ་རྣམ་དག་གི་
ལེའུ་ལས།

76 
བགའབ
 རྒྱུབཀའ་བརྒྱུད་ཀྱི་བསྟན་སྲུང་སུ །
གཉིས་མེད་ཆོས་ཀྱི་དབྱིངས་སུ་དབྱེར་མེད་པའི། །
སྟོང་ཉིད་ཆོས་སྐུ་ནམ་མཁའི་ཡེ་ཤེས་ལྔ། །
སྤྲུལ་པའི་མཚན་མ་ལྷ་མོའི་ཕྱག་རྒྱར་སྣང་། །
མཁའ་ལ་འཇའ་འདྲ་རང་བཞིན་ག་ལ་ཡོད། །
སྙིང་རྗེའི་དབང་གིས་འགྲོ་དོན་བྱེད་པས་ན། །
མདོར་ན་སངས་རྒྱས་སྤྲུལ་པ་ཡིན་པ་སྟེ། །
ཁོལ་མོ་བྱང་ཆུབ་སེམས་དཔའི་སྤྲུལ་པའོ། །
མཚན་མོའི་བདུད་མོ་སྲིན་མོར་བལྟ་མི་བྱ། །
ཞེས་གསུངས་སོ། །
གཉིས་པ་འཇིག་རྟེན་པའི་སྐྱེ་རྒྱུད་ནི། གོང་དུ་མགོན་པོའི་སྐབས་མེ་ལྕེ་འཕྲེང་
བའི་རྒྱུད་ལས་བྱུང་བའི་ལོ་རྒྱུས་དེས་མ་མགོན་གཉིས་ཀའི་ལོ་རྒྱུས་ཐུན་མོང་དུ་
འབྱུང་བས་དོན་གྲུབ་མོད། འོན་ཀྱང་ལྷ་མོའི་སྒོས་ཀྱི་ལོ་རྒྱུས་མེ་ལྕེ་འབར་མའི་རྒྱུད་
ལས་བྱུང་བ་ཉིད་གསར་རྙིང་གཉིས་ཀའི་ལྷ་མོ་ཕལ་ཆེར་ལ་འབྱུང་ཞིང་། ལྷ་མོའི་
བཀའ་བསྒོ་རྣམས་སུ་ཡང་། གཤིན་རྗེའི་ལྕམ་མོ་བདུད་ཀྱི་ཡུམ། །འདོད་པ་ཁམས་
ཀྱི་དབང་ཕྱུག་མ། །ཞེས་མེ་ལྕེ་འབར་མའི་རྒྱུད་ཀྱི་ལོ་རྒྱུས་དང་མཐུན་པར་འབྱུང་ལ།
རང་ལུགས་རང་བྱུང་མའི་སྒྲུབ་སྐོར་འདི་ཉིད་ཀྱི་དབུར་ཡང་ལོ་རྒྱུས་དེ་ཉིད་འབྱུང་
བས། ཟུར་ཙམ་སྨོས་ན། དེ་ཡང་རི་རབ་ཀྱི་སྟེང་ན་ཤིང་ཡོངས་འདུ་ས་བརྟོལ་ཞེས་
བྱ་བ་དཔག་བསམ་གྱི་ཤིང་དགོས་འདོད་ཐམས་ཅད་འབྱུང་བ་ཞིག་ཡོད་པ་སུམ་ཅུ་
རྩ་གསུམ་གྱི་ལྷ་རྣམས་ཀྱི་མཐུས་ལོངས་སྤྱོད་པ་ལས། རེ་ཞིག་ན་རི་རབ་ཀྱི་རྩ་བ་
འོད་མི་སྣང་ཞེས་བྱ་བའི་གནས་ནས་ལྷ་མ་ཡིན་གྱི་དབང་པོ་སུམ་རྩེན། ཐགས་

རང་བྱུང་རྒྱལ་མོའི་ལོ་རྒྱུས། 77
བཟང་རིས། ཧེ་ར་ན་ཀེ་ཤུ། རྣམ་པར་སྣང་བྱེད། རབ་བསིལ། སྒྲ་གཅན་ལ་སོགས་
པ་བྱེ་བ་དུང་ཕྱུར་ཙམ་ཤིན་ཏུ་མི་བསྲུན་ཞིང་འཇིགས་པའི་གཟུགས་དང་མཚོན་ཆ་
སྣ་ཚོགས་ཐོགས་ནས་ལྷའི་འདུན་ས་ཆོས་བཟང་དུ་ལྷགས་ནས་ལྷ་རྣམས་ལ་འདི་
སྐད་ཅེས་སྨྲས་སོ། །
རི་རབ་རྩེ་ན་སུམ་ཅུ་རྩ་གསུམ་ལྷ། །
ཤིང་འདི་ལྷ་དང་ལྷ་མིན་ཐུན་མོང་ལས། །
ད་ལྟ་འདོད་པ་ཁྱེད་ཅག་ལྷ་དབང་ན། །
ད་ནི་ངེད་ཅག་ལྷ་མིན་གུད་ལ་བསླང་། །
ཞེས་སྨྲས་པ་དང༌། ལྷ་རྣམས་ཀྱིས་སླར་སྨྲས་པ།
དཔག་བསམ་ཤིང་ལ་འདོད་ཡོན་བསམ་ཡས་ཀྱང༌། །
བསོད་ནམས་དབང་གིས་ལྷ་ལ་ཡོངས་སུ་གྲུབ། །
གཞན་ལ་ཡོད་ན་བསྐམ་ཞིང་མེད་པར་འགྱུར། །
དེ་བས་ཁྱེད་ལ་ལྗོན་ཤིང་ངེད་མི་སྟེར། །
ཞེས་སྨྲས་པ་དང་། སླར་ལྷ་མིན་གྱིས་སྨྲས་པ།
ཐུན་མོང་ལས་གྲུབ་བདེ་ལྡན་ལྗོན་པའི་ཤིང་། །
ལྷ་ཡིས་དབང་བྱས་ངེད་ལ་མི་སྟེར་ན། །
འཇིག་རྟེན་དྲག་པོའི་མཚོན་གྱི་ཆར་ཕབ་ནས། །
ལྷ་དང་ལྷ་མིན་གཡུལ་ཆེན་འགྱེད་ཅེས་ཟེར། །

78 བཀའ་བརྒྱུད་ཀྱི་བསྟན་སྲུང་།
ཞེས་སྨྲས་ནས་སླར་སོང་སྟེ། གླང་པོ་ཆེ་ས་བསྲུང་གི་མགོ་སུམ་ཅུ་སོ་གཉིས་ལ་ལྷ་
མིན་གྱི་དབང་པོ་གཞན་རྣམས་ཞོན། དབུས་ཀྱི་མགོ་ལ་དབང་པོ་ཐགས་བཟང་
རིས་ཞོན། གླང་པོའི་སྣ་ལ་རལ་གྲི་ཀ་མ་ལ་ནག་པོ་བཏགས། ལྷ་མིན་གྱི་དམག་བྱེ་
བ་དུང་ཕྱུར་ཙམ་གྱིས་བསྐོར་ཏེ་ལྷའི་ཡུལ་དུ་དམག་དྲངས་སོ། །དེར་ལྷ་རྣམས་ཆོས་
བཟང་གི་འདུན་སར་འཚོགས་ནས་འཐབ་པར་བརྩམས་པ་ན་ལྷ་རྣམས་ཀྱིས་ཁྲོ་མ་
ཤེས་ནས། རྩུབ་འགྱུར་གྱི་ཚལ་དུ་ཁྲོ་བོ་ལངྐ་ནག་པོའི་ཁ་ཆུའི་རྫིང་བུ་བདུན་འཁྱིལ་
བ་ལས་འཐུངས་པས་ཞེ་སྡང་སྐྱེས་ནས་འཐབ་པར་བརྩམས་ཤིང་། ལྷའི་བཟོ་བོ་བི་
ཤྭ་ཀརྨས་ནུབ་གཅིག་ལ་གསེར་དངུལ་ཟངས་སོགས་ལས་ཁྲབ་བྱེ་བ་དགུ་འབུམ་
བརྡུངས། 
ལྷ་མ་ཧཱ་ཀྲོ་དྷས་ནུབ་གཅིག་ལ་མཚོན་ཆའི་རིགས་བྱེ་བ་དགུ་འབུམ་
བརྡུངས་ནས་གླང་པོ་ཆེ་རབ་ཏུ་བརྟན་པའི་མགོ་བོ་སུམ་ཅུ་རྩ་གཉིས་ལ་ཉེ་དབང་
རྣམས་དང་། དབུས་ཀྱི་མགོ་བོ་ལ་བརྒྱ་བྱིན་ཞོན་ཏེ་ལྷ་དམག་བྱེ་བ་དུང་ཕྱུར་ཙམ་
དང་བཅས་ནས་གཡུལ་བཀྱེ་བས། དེའི་དུས་ལྷ་མིན་མཚོན་གྱིས་རྨས་པ་རྣམས་
ལས་ཁྲག་བྱུང་བ་རྣམས་ནི་དམག་ཁྲི་ཙམ་དུ་འཕེལ་ལོ། ། ལྷ་མཚོན་གྱིས་རྨས་པ་
རྣམས་ནི་རང་གར་ཤིའོ། །དེའི་ཚེ་དཔལ་ཕྱག་ན་རྡོ་རྗེའི་ཐུགས་ཀ་ནས་ཧཱུྃ་མཐིང་
ནག་གཅིག་ཐོན་པ་ལྷ་བིཥྛརཱ་ཛའི་དཔྲལ་བར་ཐིམ་པས་ལྕགས་ཀྱི་མཛེར་པར་གྱུར་
ལ། 
དེ་བརྟོལ་བའི་ནང་ནས་བུ་མོ་མདོག་སྔོ་སངས་བཻཌཱུརྱའི་ཆུན་འཕྱང་སྒྲ་ལ་
བརྒྱན་པ་མཛེས་ཤིང་ཡིད་དུ་འོང་བ་ཞིག་བྱུང་བས། མིང་ཨུ་མ་དེ་ཝར་བཏགས་
ཤིང་ལྷའི་བུ་ཀུན་གྱི་ཆུང་མར་འདོད་པ་ལས། ནམ་མཁའ་ལས་ཕྱག་རྡོར་གྱི་སྤྲུལ་པ་
ཞིག་གིས་སྒྲ་འདི་ལྟར་བསྒྲགས་ཏེ།

རང་བྱུང་རྒྱལ་མོའི་ལོ་རྒྱུས། 79
ལྷ་ཡི་རྒྱལ་སྲིད་མཐོ་ཞིང་བརྟན་པ་དང་། །
རིགས་དྲུག་སེམས་ཅན་དགེ་ལ་འགོད་པ་དང་། །
ལྷ་མིན་བདུད་ཀྱི་གཡུལ་ཆེན་བཟློག་པའི་ཕྱིར། །
དབང་ཕྱུག་ཆེ་ལ་ཨུ་མ་ཆུང་མར་སྦྱིན། །
ཞེས་གྲག་གོ །དུས་དེ་ཙ་ན་འཛམ་བུ་གླིང་གི་ནུབ་བྱང་མཚམས། ཡཀྵ་ཀ་མ་ལ་
འབར་བའི་དུར་ཁྲོད་ན་ལྷ་དབང་ཕྱུག་ཆེན་པོ་དགེ་སློང་གི་ཆ་ལུགས་སུ་འགོག་པའི་
བརྟུལ་ཞུགས་ལ་བཞུགས་པའི་དུས་སུ་ཨུ་མ་དེ་ཝ་ <ཡང་ཕྱི་རོལ་མུ་སྟེགས་པའི་དབྱངས་
འཆར་གྱི་ལོ་རྒྱུས་སུ། དབང་ཕྱུག་གི་བཞུགས་གནས་གངས་རི་ཏི་སེའི་གངས་ཆུ་ལས་མེ་ཏོག་
སྐྱེས་ཤིང༌། དེ་ལས་རྫུས་སྐྱེས་སུ་བུ་མོ་མཚར་ཞིང་ཡིད་དུ་འོང་བ་ཞིག་བྱུང་བ་དབང་ཕྱུག་གི་
བཙུན་མོ་མཛད་པ་ལྷ་མོ་ཨུ་མ་ཡིན་ཞེས་པ་དང་། དེའི་ཕྱིར་ལྷ་མོ་གངས་རིའི་སྲས་མོ་ཞེས་སུ་ཡང་
འབོད་པ་དང་། དུས་འཁོར་དུ་ཡང་ཕྱི་རོལ་པའི་ལུགས་དེ་ག་སོར་བཞག་ནས་ལྷ་ཆེན་བཅུ་གཉིས་
ཀྱི་དབང་ཕྱུག་གི་ཡུམ་ལ་རི་སྲས་མ་ཞེས་གསུངས་པ་ཕྱི་རོལ་པ་དྲང་བའི་དོན་དུའོ། །མཆན།>
ཁྲིད་ནས་ཞག་བདུན་དྲོད་ལ་བཅར་བས་འདོད་པ་སྐྱེས་ནས་རོལ་བ་ལས། ལྷ་མོ་ཨུ་
མ་ལ་སྲས་མིང་སྲིང་གཉིས་སྐྱེས་ཏེ། མིང་པོ་ལ་མ་ཧཱ་ཀཱ་ལ་ལེགས་ལྡན་ནག་པོར་
བཏགས། སྲིང་མོ་ལ་ཙཎྜི་ཀར་བཏགས་ནས་སྲས་མིང་སྲིང་གཉིས་ཆོས་བཟང་
ལྷའི་འདུན་སར་ཁྲིད་ནས་བྱོན་ནོ། །དེའི་ཚེ་དཔལ་ཕྱག་ན་རྡོ་རྗེས་མིང་སྲིང་གཉིས་
ལ་མ་ཧཱ་ཡཀྟ་བདུད་བཞི་ལས་རྒྱལ་བའི་དབང་བསྐུར་ཏེ་ལྷ་རྣམས་ཀྱི་དམག་དཔོན་
བྱས་ནས་གཡུལ་བཀྱེའོ། །དེར་མགོན་པོ་ལྕམ་དྲལ་གཉིས་ཀྱི་མཐུས་ལྷ་རྣམས་
རྒྱལ་ཞིང་། དཔལ་ལྡན་ལྷ་མོས་ལྷ་མ་ཡིན་གྱི་དབང་པོ་ཧེ་ར་ན་ཀོ་ཤུ་བསད་ནས་
སྙིང་ཕྱུང་མགོ་བོ་ཕྱག་ཏུ་ཐོགས། དེའི་ཚེ་ལྷ་རྣམས་ཀྱང་མཚོན་གྱིས་རྨས་པའི་ཁྲག་

80 བཀའ་བརྒྱུད་ཀྱི་བསྟན་སྲུང་། །
རྣམས་དམག་མིར་འཕེལ་ལོ། །དེ་ནས་དཔལ་ལྡན་ལྷ་མོས་ལྷ་མ་ཡིན་ཧེ་རུ་ན་ཀེ་
ཤུའི་ཐོད་པས་ཁྲག་བཅུས་ནས་རོལ་བས་ལྷ་མ་ཡིན་གྱི་དམག་མ་འཕེལ་ལོ། །
དེ་ནས་ལྷ་རྣམས་ཀྱིས་དཔལ་ལྡན་ལྷ་མོའི་ལྟེ་བ་ལ་རྫོང་བཅས་ནས་འཐབས་
པས་ལྷ་དམག་དཀར་པོ་རྒྱལ་བར་བྱས། དེ་ནས་ལྷ་མོས་རི་ཁྲོད་མདངས་དགའ་བ་
ཞེས་བྱ་བར་ཤིང་རི་ཁྲོད་ཅེས་བྱ་བའི་ལོ་མ་གྱོན་ནས་ལོ་བདུན་དུ་འཕགས་པ་མི་
ཕམ་པའི་གཟུངས་བཟླས་པས་ལྷ་མོ་རི་ཁྲོད་ལོ་མ་གྱོན་མ་ཞེས་བྱ་བར་གྲགས། དེ་
ནས་ལྷ་མོ་དེས་ཀླུ་དུང་གི་མཛེར་པ་ཅན་ཞེས་བྱ་བར་བྱང་ཆུབ་སེམས་དཔའ་དེ་ལ་
བྱ་ཁྱུང་ཀ་རུ་ནས་འཚེ་བས། ལྷ་མོས་བྱ་ཁྱུང་བཏུལ་ནས་ཀླུ་བསྐྱངས་པས་ལྷ་མོ་དུང་
སྐྱོང་མར་གྲགས་སོ། །དེ་ནས་ལྷ་མོས་བྱང་ཤར་མཚམས་དཔག་བསམ་ཤིང་གི་དྲུང་
དུ་རིན་པོ་ཆེའི་ཁང་བཟང་ན་རིན་པོ་ཆེའི་ ཁྲིའི་སྟེང་དུ་རྒྱན་སྣ་ཚོགས་ཀྱིས་བརྒྱན་ཏེ་
བཞུགས་སོ། །ལྷའི་བུ་དང་བུ་མོ་རྣམས་ཀྱིས་ཕྱག་དང་མཆོད་པ་གླུ་དབྱངས་རོལ་མོ་
བསམ་གྱིས་མི་ཁྱབ་པས་མཆོད་པ་བྱེད་དོ། །དེའི་ཚེ་སྲིན་ཡུལ་ལངྐ་པུ་རི་ན་སྲིན་
པོའི་གྲོང་ཁྱེར་བདུན་འབུམ་ཡོད་པ་ལ་ལྷ་རྣམས་ཀྱིས་སྐྱོན་ཕབ་པས་སྲིན་པོ་ད་ཤ་
གྲྭ་བ་དང༌། <ད་ཤ་བཅུ་དང་གྲྭ་བ་མགྲིན་པ་སྟེ་ལངྐ་མགྲིན་བཅུའོ། །མཆན།> དེའི་སྲིང་མོ་
སྣ་ལ་རྩེ་གཉིས་ལུས་སོ། །དེ་ནས་སྲིན་པོ་ད་ཤ་གྲྭ་བས་ལྷ་དང་མི་གཉིས་འདུལ་
བའི་ཆེད་དུ་སྲིང་མོ་སྣ་ལ་རྩེ་ལྷའི་ཡུལ་དུ་བཏང་བས་སྲིང་མོ་སྣ་ལ་རྩེ་ལ་ལྷ་དབང་
ཕྱུག་གི་བུ་ཆགས་ནས་ཕས་ནི་ཁྱེའུར་སྨོན་ལམ་བཏབ། མས་ནི་བུ་མོར་སྨོན་ལམ་
བཏབ་པས་མའི་སྨོན་ལམ་མཐུ་བཙན་པས་བུ་མོར་སྐྱེས་སོ། །དེར་ཡབ་དབང་ཕྱུག་
ཆེན་པོ་ཁྲོས་ནས་བུ་མོ་ཐལ་ཁུང་དུ་བོར་བས་མས་ལུས་ཀྱི་དྲོད་ལ་བཅར་ནས་ཨ་ཡུ་
བྲོ་ཞེས་ཚེ་གྲངས་ནས་གསོས་ཏེ་ཡབ་ཀྱིས་སྦས་པའི་བུ་མོ་ཐལ་མདོག་མར་བཏགས།
མས་ནི་མི་ཕམ་ཁྲོ་གཉེར་རོ་ལངས་མར་བཏགས་སོ། །དཔལ་ཕྱག་ན་རྡོ་རྗེས་ལྷ་

རང Aབྱུང་རྒྱལ་མོའི་ལོ་རྒྱུས། 81
མོར་རེ་བ་ཏི་ཞེས་བྱ་བར་མཚན་བཏགས་ཤིང་སངས་རྒྱས་ཀྱི་བསྟན་པ་བསྲུང་བའི་
ནུས་མཐུ་དང་ལྡན་པར་གྱུར་ཅིག་ཅེས་མིང་བཏགས་ཤིང་སྨོན་ལམ་བཏབ་པའི་ཚེ།
བར་སྣང་གི་ལྷ་སྲིན་སྡེ་བརྒྱད་པོས་ཀྱང་དེ་ལྟར་གྱུར་ཅིག་ཅེས་ཀྱང་སྨྲས་སོ། །ལྷ་མོ་
དུང་སྐྱོང་མས་མིང་བཏགས་པ་ནི་སྲིན་མོ་དམར་ནག་ཕུར་པའི་ལྷ་གསེར་ཅན་ཞེས་
བྱ་བར་བཏགས་སོ། །དུས་དེར་སྲིན་པོ་ད་ཤ་གྲྭ་བས་ང་ནི་ལྕེབ་བོ་ཞེས་སྨྲས་པ་དང་།
སྲིན་མོ་སྣ་ལ་རྩེས་མིང་པོ་མ་ལྕེབ་པར་ཅི་འདོད་པ་ང་ལ་སྨྱོས་ཤིག་ཅེས་སྨྲས་པ་
དང་། ལྷ་མོ་དུང་སྐྱོང་མ་ཆུང་མར་འདོད་དོ་ཞེས་སྨྲས་པ་དང༌། སྣ་ལ་རྗེས་མིང་པོ་དེ་
སླ་ཡི། ང་ཡི་བུ་མོ་ཕུར་པའི་ལྷ་འདི་ལྷ་མོ་དུང་སྐྱོང་མའི་ཁོལ་མོ་བྱེད་དུ་སྩལ་ཏེ། དེ་
ནས་བསླུའོ། །ཞེས་སྨྲས་སོ། །དེར་སྣ་ལ་རྩེས་བུ་མོ་ཁྲིད་ནས་ལྷ་མོ་དུང་སྐྱོང་མ་ལ་
གཡོག་ཏུ་ཕུལ། བུ་མོ་རེ་བ་ཏིས་ཀྱང་ལྷ་མོ་ལ་བསྟོད་པ་བྱས་ཤིང་ལྷ་མོའི་གཡོག་
བྱས་ཏེ་བློ་སྟེར་བ་བྱས། ལྷ་མོ་ཡང་ཁོལ་མོ་ལ་གཅེས་པར་བྱེད་དོ། །དེའི་ཚེ་ སྲིན་
ཡུལ་ལངྐ་པུ་རི་ན་སྤྲེའུ་འབའ་ལེ་དང་མགྲིན་བཟང་གཉིས་འཐབ་པ་ལ་ལྷ་ཐམས་
ཅད་ལྟད་མོ་ལ་འགྲོ་བས། <ཕྱི་རོལ་པ་ལ་སྤྲོའུ་འབའ་ལེ་དང་མགྲིན་བཟང་གཉིས་འཐབ་པའི་
ལོ་རྒྱུས་ཞེས་གཏམ་རྒྱུད་རྒྱས་པ་གཅིག་ཡོད་དོ། །མཆན།> ཡུམ་ཨུ་མས་ལྷ་མོ་དུང་སྐྱོང་མ་ལ་
འདི་སྐད་ཅེས་སྨྲས། དེ་རིང་ཁྱོད་བསླུས་ཏེ་འོང་བས་མ་བལྟ་ཞིག་ཅེས་སྨྲས་ཙ་ན་
ཁོལ་མོ་རེ་བ་ཏིས་སྲིན་པོ་ད་ཤ་གྲྭ་བ་ལ་སྦྲན་པས་སྲིན་པོས་ཀྱང་ལྷ་ཤིན་ཏུ་མཛེས་
པ་ཞིག་ཏུ་སྤྲུལ། སྲིན་གྱི་བོང་བུ་དམར་གྲྭ་དེ་ལྷའི་རི་དྭགས་དགུ་དར་སྨུག་པོ་ཞིག་
ཏུ་སྤྲུལ། དེ་ལ་ཞོན་ཏེ་ལྷ་མོའི་ཕོ་བྲང་གི་སྒོར་འོངས་ནས་རོལ་མོ་དང་གླུ་དབྱངས་
སྣ་ཚོགས་ཕུལ་བས་ལྷ་མོ་འཛུམ་ཞིག་ཤོར་བས་སྲིན་པོས་གླགས་རྙེད་ནས་ལྕགས་
ཀྱི་ལྷམ་སྒྲོག་སྔོན་པོ་བཟུང་ནས།

82 བཀའ་བརྒྱུད་ཀྱི་བསྟན་སྲུང་།
ཀྱེ། ཡོངས་འདུའི་ཤིང་གི་གནས་མཆོག་ན། །
རིན་ཆེན་འབར་བའི་ཁྲི་སྟེང་ན། །
བདེ་ལྡན་འཕྲུལ་གྱི་ལྡིང་ཁང་ན། །
འགྱིང་བག་ཚུལ་དུ་གར་མཛད་མ། །
དབང་ཕྱུག་སྲས་མོ་མ་ལགས་སམ། །
ཞེས་བྱ་བ་ལ་སོགས་པའི་གླུ་དབྱངས་མང་དུ་བླངས་པའི་མཇུག་ཏུ།
ལྷ་ཡི་ལོངས་སྤྱོད་མཛེས་པས་མི་བྲེལ་ཡང་། །
ཞབས་ཀྱི་ཆས་སུ་ལྕགས་སྒྲོག་འདི་འབུལ་ཞེས། །
བདག་གིས་འབུལ་བ་འདི་བཞེས་གནང་བར་མཛོད། །
ཅེས་ལྕགས་སྒྲོག་ཕུལ་བས། ལྷ་མོས་བླངས་ནས་རང་གི་རྐང་པ་ལ་དཀྲིས་ཏེ་རྒྱན་
བྱས་སོ། །དེ་ནས་ཁོལ་མོ་དེས་ཇོ་མོ་དུང་སྐྱོང་མ་ལ། ཀྱེ་ཇོ་མོ་དུང་སྐྱོང་མ། བདག་
ཞུ་བ་ཞིག་མཆིས་ན་གནང་ངམ་བྱས་པ་ལ། ཇོ་མོས་ཁྱོད་བློ་ཉེ་བས་ཅི་ཞུས་པ་
གནང་ངོ་གསུངས་པས། ཁོལ་མོས།
ཀྱེ་མ། བདག་གི་ལུས་ཀྱི་རྗེར་གྱུར་དུང་སྐྱོང་མ། །
ཁྱོད་འདྲ་འཇིག་རྟེན་འདི་ན་གཞན་མེད་ན། །
འགྲོགས་པའི་ཟླ་མེད་སྐར་མ་གཅིག་ཤར་འདྲ། །
དེང་འདིར་འོངས་པའི་ལྕགས་སྒྲོག་འབུལ་མཁན་དེ། །
གཏན་གྱི་གྲོགས་ལ་མཛད་པར་ཞུ་བ་འབུལ། །
བདག་ཀྱང་རྟག་ཏུ་ཁྱོད་ཀྱི་བྲན་མོ་བགྱིད། །

རང་བྱུང་རྒྱལ་མོའི་ལོ་རྒྱུས། 83
ཅེས་ཞུས་པས། ལྷ་རྣམས་ལ་ངག་བདེན་པའི་སྡོམ་པ་ཡོད་པས། ལྷ་མོས་ཀྱང་ཁས་
བླངས་ནས། ལྷ་དེ་སུ་ཡིན་གང་ན་འདུག་ཅེས་སྨྲས་པས། དེ་ནི་ངའི་ཞང་པོ་སྲིན་པོ་
ད་ཤ་གྲྭ་བ་ཡིན། ཡུལ་ལངྐ་པུ་རི་ན་འདུག་ཅེས་སྨྲས་ནས། དེར་ལྷ་མོ་དུང་སྐྱོང་མ་
དཔོན་གཡོག་གཉིས་སྲིན་པོའི་ཡུལ་དུ་བྲོས་པ་ན། ཡུམ་ཨུ་མས།
ང་ཡི་བུ་མོ་རབ་ཏུ་གཅེས་པར་བྱས་པ་སྟེ། །
ལྷ་ཡི་ལོངས་སྤྱོད་བསམ་གྱིས་མི་ཁྱབ་ནའང་། །
ང་ལ་གསང་སྟེ་སྲིན་པོའི་ཆུང་མར་སོང་། །
ཕྱིན་ཆད་བུ་མོ་ཁྱོད་ཀྱང་སྲིན་དང་འགྲོགས། །
མི་ཤ་ཟ་ཞིང་མི་ལྤགས་གྱོན་པར་འགྱུར། །
སྲོག་གཅོད་བྱེད་ཅིང་མི་མགོ་ཐོད་ཁྲག་ཐོགས། །
བོང་བུ་ཞོན་ནས་ལྷ་ཡི་ཁ་དོག་ཉམས། །
སྲིན་པོའི་ཁ་དོག་ནག་ལ་འཇིགས་པར་ཤོག །
དེ་ཡི་ཁོལ་མོ་རེ་བ་ཏི་ཁྱོད་ཀྱང་། །
ང་ཡི་བུ་མོ་བསླུས་ནས་སྲིན་ལ་སྦྱིན། །
ཁྱོད་ཀྱང་མི་སྡུག་འཇིགས་པའི་གདོང་དུ་འགྱུར། །
ཚེ་རབས་ཀུན་ཏུ་ཁྱོད་དང་མ་འཕྲད་ཅིག །
ཅེས་དམོད་པ་བཅུ་གཉིས་བོར་ནས། དེ་ནས་ལྷ་མོ་ལ་མའི་དམོད་པས་བསྡིགས་
པས། ལྷའི་ཁ་དོག་དཀར་པོ་ནི་ཉམས་ཏེ་སྲིན་གྱི་ཁ་དོག་ནག་པོར་གྱུར། མི་ཤ་ནི་
ཟ། མི་ཁྲག་ནི་འཐུང་། མིའི་པགས་པ་ནི་གྱོན། བོང་བུ་ནི་ཞོན་ནས་གཅེར་བུར་
ཕུད་<གོས་ཕུད་ནས་གཅེར་བུར་བསྡད་པའི་དོན་ཡིན། མཆན།>ནས་འདུག་གོ །བུ་སྲིན་

84 བཀའ་བརྒྱུད་ཀྱི་བསྟན་སྲུང༌།
ཕྲུག་སེངྒེ་ཟླ་བ་དང་། མེ་ཏོག་ཅོད་པན་དང༌། གངས་ཅན་དང་། མཆེ་བ་བདུན་པ་
ལ་སོགས་པ་ལྔ་བརྒྱ་སྐྱེས་སོ། །སྲིན་པོ་ད་ཤ་གྲྭ་བ་ནི་ཤིའོ། །དེ་ནས་དུང་སྐྱོང་མ་
ཡང་ཡུགས་ས་མའི་ཆ་ལུགས་སུ་བྱས་ནས་སྐུ་རལ་པ་ལན་བུ་གཅིག་ཏུ་བཟླས་སོ། །
ཁོལ་མོ་རེ་བ་ཏི་ཡང་སྲིན་གྱི་ཕག་རྫི་བྱེད་ཙ་ན་ཕག་རྫི་དུམ་བུ་སྤྲིན་བྱ་བས་མོ་ལ་
དབང་མེད་དུ་འཁྲིག་པ་སྤྱད་པས་ནལ་བུ་སྦྲུམ་མོ། །
དེ་ནས་དཔོན་གཡོག་གཉིས་ཀྱིས་སྲིན་པོའི་བོང་བུ་གྲྭ་པ་བརྐུས་ནས་ཞོན།
རལ་གྲི་སྡིག་ཅན་བརྐུས་ནས་ལག་པ་གཡས་སུ་ཐོགས། སྲིན་པོའི་ནོར་བུ་རིན་པོ་
ཆེ་བརྐུས་ནས་ནེའུ་ལེའི་རྐྱལ་པར་བཅུག་སྟེ་གཡོན་དུ་ཐོགས་ནས་བྲོས་སོ། །ཕྱི་
ནས་ཚུར་སྲིན་པོའི་དམག་གིས་བདས་ཀྱིས་དོགས་ནས་ཞལ་ཕྱིར་ལོག་ནས་ཕྱི་
བལྟས་ཀྱིས་བྲོས་ཏེ་དུར་ཁྲོད་ཅིག་ཏུ་ཕྱིན་ནས། སྐྱེས་པ་གཡུལ་དུ་ཤི་བའི་རོ་ཞིག་
འདུག་པ་རྒྱ་མཚོའི་འགྲམ་གྱི་རྡོ་སོལ་གྱི་རི་ལས་མེ་བླངས་ཏེ་ཤ་བསྲེགས་ནས་ཟོས།
” ཁྱི་དཀར་པོ་ཞིག་འབྲངས་པ་བསད་ནས་ཟོས། པགས་པ་ལ་རྒྱལ་མཚན་བྱས་སོ། །
དེར་ཁོལ་མོ་རེ་བ་ཏི་ལ་ནལ་བུ་སྐྱེས་ནས་དེ་ཡང་བསད་ནས་ཟོས། དེ་ནས་ཇོ་མོས་
བོང་བུ་ལ་ཞོན། ཁོལ་མོས་བོང་བུའི་སྣ་ཁྲིད་ནས་རྒྱ་མཚོའི་ཁར་ཕྱིན་ནས་གཤིན་རྗེ་
རླུང་གི་འཁོར་ལོ་ཞག་བདུན་བསྒོམས་པས་རླུང་འཚུབ་ནག་པོ་ཞིག་དེར་གྲུབ་བོ། །
དེ་ནས་ལྷ་མོ་དཔོན་གཡོག་གཉིས་ཀྱིས་ལྷ་མཐུ་བོ་ཆེ་ཐམས་ཅད་བོས་ནས་སྨོན་
ལམ་འདི་ལྟར་བཏབ་བོ། །ང་ཡང་ཚེ་འདི་འཕོས་མ་ཐག་ཏུ་གསང་སྔགས་ཀྱི་གྲུབ་
པ་ཐོབ་ཅིང་། རྡོ་རྗེ་འཆང་གི་ཞལ་མཐོང་ནས་འདོད་པ་ཁམས་ཀྱི་དབང་ཕྱུག་མར་
ཤོག་ཅིག བདག་གི་བྲན་མོ་རེ་བ་ཏི་ཡང་དུས་ཐམས་ཅད་དུ་འབངས་ཀ་ལ་མོར་
ཤོག་ཅིག བཞོན་པར་བོང་བུ་ཞོན་ཞིང་ལག་ཆར་རལ་གྲི་འཛིན་པར་ཤོག་ཅེས་
སྨོན་ལམ་བཏབ་ནས། ཝཱ་ཡ་ཝེ་ཝཱ་ཡ་ཝེ། ཞེས་བོས་ཙ་ན་རླུང་འཚུབ་བྱུང་ནས་
༡ མ་དཔེ་གཞན་དུ་ < ཁྱི་དཀར་པོ་ཞིག་འབྲངས་པ་བསད་ནས་ཟོས་>ཞེས་པ་མི་གསལ།

རང་བྱུང་རྒྱལ་མོའི་ལོ་རྒྱུས། 85
དཔོན་གཡོག་གཉིས་མཚོ་ནང་དུ་བསྐྱུར་རོ། །དེ་ནས་ལྷ་མོ་དུང་སྐྱོང་མ་ནི་མི་ཤ་
ཟོས་པའི་མཐུས་རྒྱ་མཚོའི་འགྲམ་དུ་དུར ཁྲོད་རོའི་ཚལ་ཞེས་བྱ་བར་གཤིན་རྗེ་ལྷག་
པའི་མཐུ་ཅན་གྱི་བུ་མོར་སྐྱེས་ཏེ་མདོག་མཐིང་ནག་ལ་རབ་ཏུ་འཇིགས་པ་རལ་པ་
ཅན་ཞིག་བྱུང༌། གཤིན་རྗེ་རྨ་རུ་རྩེ་དང་སྦྱོར་བ་བྱས་པ་ལས་བུ་བདུད་ཁ་རག་ནག་
པོ་བྱ་བ་སྐྱེས། བོང་བུ་དམར་གྲྭ་གཡུའི་རྣ་བ་ཅན་རླུང་གི་གཤོག་པ་ཅན་མིག་མཇུག་
མ་ལ་ཡོད་པ་ཞིག་ཀྱང་བྱུང་ངོ༌། །ཁོལ་མོ་རེ་བ་ཏི་ཡང་ཚེ་འཕོས་ནས་ཞག་དགུ་བཅུ་
ན་རྒྱ་མཚོའི་ནང་དུ་ཀླུ་མོ་གཞོགས་སྐམ་མ་ཆུ་སྲིན་གྱི་མགོ་ཅན། ཀླུ་མོ་རེ་བ་ཏི་ཞེས་
བྱ་བར་གྲགས་སོ། །དེ་ནས་ཡང་འཚེ་འཕོས་ནས་ཞག་དགུ་བཅུ་ན་ཚེ་ཕོས་ཏེ།
ཡུལ་དྲི་ཟའི་གསེར་སྡོང་སྐྱེད་མོས་ཚལ་ཞེས་བྱ་བར་དུག་ཤིང་ནག་པོ་འགྱུར་མེད་
ཅེས་བྱ་བའི་རྩར་བདུད་རེ་ལྡེ་མགོ་ཉག་དང༌། དྲན་པ་དབང་བྱེད་མ་གཉིས་ཀྱི་བུ་
མོར་སྐྱེས་ནས་བདུད་མོ་རེ་བ་ཏི་ཞེས་གྲགས་ཤིང་། ཕས་ནི་སྲིད་པ་གསུམ་གྱི་བློ་
འཕྲོག་མར་བཏགས་ཤིང༌། མས་ནི་ཡ་མཚན་འཕྲུལ་གྱི་གཤོག་པ་ཅན་དུ་བཏགས།
སྐྲ་ཉག་མ་རེ་ལ་རིན་པོ་ཆེ་སྣ་ཚོགས་ཀྱི་མཆོང་བཏགས་ཤིང་། རིན་པོ་ཆེའི་དབུ་
རྒྱན་ཅན། ཐོད་པའི་མགུར་ཆུ་དང༌། ཉི་ཟླའི་ཐོད་སྟེང་དུ། སྦྲུལ་གྱི་གདུ་བུས་བརྒྱན་
ཏེ། བདུད་ཀྱི་རིན་པོ་ཆེ་སྣ་ལྔའི་ཁང་པའི་དབུས་སུ་ཐོད་པའི་གཞལ་ཡས་ཁང་གི་
ནང་དུ་སྦྲུལ་གྱི་ལྡིང་ཁང་གྲུབ། དེའི་ནང་དུ་ཁང་པ་བདུན་བརྩེགས་ནང་དུ་མི་རོ་
འབུམ་གྱི་ཁྲི་སྟེང་དུ་བུ་མོ་སུས་ཀྱང་མ་ཚོར་བར་སྦས་ཏེ། སྨྲ་བོ་ལག་རིང་དང༌།
ནམ་གྲུ་ཁྲམ་ཐོགས་གཉིས་ཀྱིས་སྒོ་བཅད་ནས། བདུད་ཀྱི་དམག་གི་རྒྱལ་མོ་དང༌།
ྋགླིང་གི་མ་མོ་དང་། དེ་རྣམས་ཀྱིས་ཁང་པ་དེ་རབ་ཏུ་བསྲུང་ཞིང་འཁོད་དོ། །དེར་
རྗེ་མོ་ལྷ་མོ་དུང་སྐྱོང་མའི་སྐྱེ་བ་གཤིན་རྗེའི་ལྕམ་མོར་གྱུར་པའི་དཔལ་ལྡན་ལྷ་མོས་
སྐྱེ་བ་སྔ་མའི་ཁོལ་མོ་རེ་བ་ཏི་དྲན་ནས་འགུགས་པའི་ཕྱིར་དུ་ཕྱག་ན་རྡོ་རྗེའི་གསང་
༡ དམག་གི་རྒྱལ་མོ་བཞིའོ། ། གླིགླིང་བཞི་ན་གནས་པ་དུས་བཞིའི་ལྷ་མོའོབསམ་བཞ༣

86 བཀའ་བརྒྱུད་ཀྱི་བསྟན་སྲུང་།
སྔགས་བྱེ་བ་ཕྲག་བཅོ་བརྒྱད་བཟླས་པས་མཁའ་འགྲོ་མའི་ཏིང་ངེ་འཛིན་གྲུབ་སྟེ།
དེའི་མཐུས་བློན་པོ་དང་འཁོར་རྣམས་དྲན་པ་མེད་པར་མྱོས་པའི་ཚེ། བདུད་མོ་རེ་
བ་ཏི་ཡང་སྔོན་གྱི་རྗེ་མོ་དུང་སྐྱོང་མ་དྲན་ནས་ཡིད་འཆོས་ཏེ། བདུད་ཀྱི་ཁྲམ་བམ་
ནག་པོ་བརྐུས་ནས་ཕྱག་གཡས་སུ་ཐོགས། མིའི་མཚོན་གྱི་གྲུ་གུ་སྔོ་དམར་བརྐུས་
ཏེ་གཡོན་དུ་ཐོགས་ནས་ནམ་ཕར་ཕྱེད་ཚུར་ཕྱེད་ན་རྗེ་མོ་དུང་སྐྱོང་མའི་སྤྱན་སྔར་
བྲོས་ཏེ་ཕྱིན་པས། ལུས་གཅེར་བུར་འདུག་པ་ལ་ཁྱིམ་བདག་རབ་སྦྱིན་རྩལ་གྱི་བ་
གླང་རྫི་མོ་དམངས་རིགས་མོ་བྱ་ཧ་མི་ཞེས་བྱ་བས་རེ་ལྡེའི་གོས་གྱོན་ནས་རི་ལ་
འདུག་པ་བསད་ནས་ཤ་ཟོས། གོས་གྱོན། པགས་པ་སྐེད་པ་ལ་དཀྲིས་ཤིང་། དེའི་
གོས་རེ་ལྡེ་གྱོན་པ་བཤུས་ནས་བདུད་མོ་ཉིད་ཀྱིས་གྱོན། ལམ་ཁར་སྲིན་པོ་བུ་
མངས་ཤི་བའི་དུར་ཁྲག་རྫི་ང་བུ་གང་འདུག་པ་ནས་ཕྲོགས་པ་ཞིག་འཐུངས་པའི་ཁ་
རླངས་ནད་དུ་སོང་བ་ལས། སྔར་གྱི་དམངས་རིགས་བསད་པའི་བླུད་བུ་སྒེད་ལས་
བཀྲོལ་ཏེ། དེར་ཁ་རླངས་བསགས་ནས་ཁ་སྦྲུལ་གྱིས་བཅིངས་ཏེ་ནད་ཀྱི་རྐྱལ་པ་
བྱས་ནས་མཆན་ཁུང་དུ་སྦས་སོ། །དེ་ནས་ཕྱིན་པས་བཙན་སྐྱ་རྡོ་རྗེ་ཟླ་བ་དང་ཕྲད་
དེ་བདུད་མོ་ནག་མོ་ལ་ཆགས་པ་སྤྱད་པ་བཟང་ཟེར་ནས་དེར་འཁྲིག་པ་སྤྱད་པས་
ཁུ་བ་ཐིགས་པ་གཅིག་འཛམ་བུའི་གླིང་དུ་འབོ་བ་ནི་ཅུང་ཟི་དཀར་པོ་དང་ཚྭ་གཉིས་
ཡིན་ནོ། །དེར་བཙན་སྐྱེས་ཤོའི་རྡེའུ་དཀར་ནག་གང་ལ་བོར་བ་ཕུང་བར་བྱེད་པ་
བདུན་ཡོད་པ་མོ་ལ་སྦྱིན་ནོ། །བཙན་སྐྱ་རྡོ་རྗེ་ཟླ་བ་ནི་དམ་ཅན་རྡོ་རྗེ་ལེགས་པ་
ཡིན་པར་གྲུབ་ཆེན་ཀརྨ་པཀྴིས་གསུངས་སོ། །
དེ་ནས་བདུད་མོ་རེ་བ་ཏིས་གྲོང་ཁྱེར་བཟང་ལྡན་བྱ་བར་ཕྱིན་པས། རྒྱལ་པོ་
སེངྒེ་རྩལ་བསོད་སྙོམས་བྱས་ནས་སྦྲང་རྩི་ལྷུང་བཟེད་གང་འཐུངས་པའི་ལྷག་མ་
བདུད་མོ་ལ་བྱིན་པས། བར་སྣང་གི་ལྷ་རྣམས་ཀྱིས་བདུད་ཀྱི་བུ་མོ་རྒྱལ་པོའི་ལྷག་

བྱརང་བྱུང་རྒྱལ་མོའི་ལོ་རྒྱུས། 87
མ་དང་ཁ་འཕྲོ་འཐུང་ངམ། ཆེ་བ་ཉམས་སོ་བྱས་པས་བདུད་མོ་རེ་བ་ཏི་ཁྲོས་ནས་
རྒྱལ་རིགས་དེར་རིམས་ནད་བཏང་བས། རྒྱལ་པོས་དཀོར་ཟས་ཀྱི་དྲ་བ་དགུ་ཕུལ་
བས་རིམས་ནད་བཅད་དོ། །དེ་ནས་བདུད་མོ་རེ་བ་ཏིས་རྒྱ་མཚོའི་འགྲམ་དུར་ཁྲོད་
རོའི་ཚལ་དུ་རྗེ་མོ་དུང་སྐྱོང་མའི་དྲུང་དུ་ཕྱིན་ཞིང་། ནད་ཀྱི་རྐྱལ་པ་ཕྱག་རྟེན་དུ་
ཕུལ། རྗེ་མོ་དཔལ་ལྷ་མོའི་བཞོན་པ་སྲིན་གྱི་བོང་བུ་དམར་གྲྭ་དང་། སྣ་ལ་རྩེའི་
རྒོད་མ་ཟངས་སོ་ཅན་གཉིས་འདུས་པ་ལས་དྲེའུ་སྔོ་ནག་རླུང་གི་གཤོག་པ་ཅན་ཞིག་
བྱུང་བ་ཁོལ་མོའི་བཞོན་པར་བྱིན་ནོ། །
དེ་ནས་ལྷ་མོ་རྗེ་ཁོལ་གཉིས་ཀྱིས་སྐྱེ་བ་རྣམ་བཞིའི་སེམས་ཅན་ཐམས་ཅད་
ཟད་པར་ཟོས་ཤིང༌། འཇིག་རྟེན་གྱི་མཁའ་འགྲོ་མ་དཀར་མོའི་ཚོགས་དང་། སྔོན་
མོ་དམར་མོ་སེར་མོའི་ཚོགས་དང༌། བདུད་མོ་སྲིན་མོ་བསམ་གྱིས་མི་ཁྱབ་པ་མང་
པོ་རྗེ་ཁོལ་གཉིས་ཀྱི་འབངས་བགྱིད་པར་ཁས་བླངས་སོ། །དེའི་སྐབས་སུ་ལྷ་མོ་རྗེ་
ཁོལ་གཉིས་ཀྱི་ཁྱོ་དགུ་དང་སྦྱོར་བ་བྱེད་དེ་རྗེ་མོ་ལ་ཁྱོ་ལྔ། ཁོལ་མོ་ལ་བཞི་ཡོད་པ་
ལས། རྗེ་མོའི་ལྔ་ནི། གཟའ་རཱ་ཧུ་ལ། <འཁོར་ལོ་གསུམ་པའི་ལྷོ་ནུབ་ལ།> སྲིན་པོ་སྒྲ་
ལྡན། <བྱང་གི་སྲིན་པོ་ནག་པོ།> གཤིན་རྗེ་རྨེ་རུ་རྩེ། < ལྷོ་ཡི་གཤིན་རྗེ་མཐིང་ནག>
བདུད་འཆར་ཀ་ནག་པོ། < བྱང་ཤར་གྱི་བདུད་མགོན་ཏྲག་ཤད།> ཀླུ་ན་མ་ནུ་གུ་ཏ་ལི་
<ཤར་ལྷོའི་ཀླུ་རྒྱལ་དགའ་བོ།>ལྔའོ། །ཁོལ་མོའི་ཁྱོ་བཞི་ནི། འབྱུང་པོ་དགེ་བ་ཅན།
<ཤར་གྱི་དབང་ཕྱུག་ལྗང་སྔོན།> བགེགས་བི་ན་ཡ་ག <ནུབ་བྱང་བགེགས་རྒྱལ།>
གནོད་སྦྱིན་ཡཀ་ཀཱ་ལ། <ནུབ་ཀྱི་དུར་ཁྲོད་ནག་པོ་ཆེན་པོ།> རླུང་ཝ་ཡ་ཝ་<དམ་ཅན་
ཡིན་པར་གྲུབ་ཆེན་པཀྱིས་བཞེད།>དང་བཞིའོ། །དེ་རྣམས་ཉིན་པར་མཆན་ཁུང་དུ་སྦེད་
ཅིང་མཚན་མོ་དུར་ཁྲོད་དུ་སྦྱོར་བ་བྱེད་དོ། །དེ་རྣམས་དེང་སང་དྲེགས་པ་དོན་
གཉིས་ཀྱི་<རང་ལུགས་འདིར་སྐུ་གསུམ་ལྷ་མོའི་འཁོར་དུ་དྲེགས་པ་དོན་གཉིས་དང་བསྡོམས་

88 བཀའ་བརྒྱུད་ཀྱི་བསྟན་སྲུང་།
ནས་སྒྲུབ་པ་ཡོད་པ་ནི་སྔོན་གྱི་མཛའ་བོའི་དམ་ཚིག་དབང་གིས་ད་ལྟའང་ལས་བྱེད་པ་ཡིན་ལ།
འདིའི་དགོངས་པ་ལྟར་ན་དེ་དུས་ལྷ་མོ་དཔོན་གཡོག་གཉིས་སོ་སོ་ལ་དཔོན་མོ་ལ་ཁྱོ་ལྔ། གཡོག་
མོ་ལ་བཞི་ཡོད་པ་ཐོག་མའི་འབྲེལ་གྱི་དབང་གིས་སོ་སོར་ཡིན་ལ། ཕྱིས་ནི་དཔོན་གཡོག་གཉིས་
ཀ་ཁྱོ་དགུ་དང་མ་ངེས་པར་སྦྱོར་བས་དགུ་ཀ་དཔོན་གཡོག་གཉིས་ཀའི་ཐུན་མོང་བ་ཡིན་པ་མངོན་
རྟོགས་དང་སྒྲུབ་སྐོར་གྱི་བབས་གྲུབ་ཆེན་པཀྵིའི་གསུང་སོགས་ལས་གོ་ལ། རྗེ་རང་བྱུང་བས་ལྷ་མོ་
ཕྱག་བཞི་མའི་གཏོར་ཆོག་གི་བསྐུལ་གྱི་སྐབས་དྲེགས་པ་དོན་གཉིས་ཀྱི་བསྐུལ་ཡོད་ལ། དཔལ་
མཁའ་སྤྱོད་པ་དང་དྲུང་མཐོང་བ་དོན་ལྡན་གྱིས་མངོན་རྟོགས་ཆེན་མོའི་འཁོར་ལོ་གསུམ་པར་
བཀོད། མཚན།>གཙོ་བོ་རྣམས་ཡིན་ནོ། །
དེ་ནས་ལྷ་མོ་དཔོན་གཡོག་གཉིས་སྔོན་གྱི་སྨོན་ལམ་དང་དགེ་བའི་རྩ་བའི་
མཐུས་བྱང་ཆུབ་ཤིང་གི་དྲུང་དུ་བཅོམ་ལྡན་འདས་ཤཱཀྱ་ཐུབ་པའི་སྤྱན་སྔར་ཕྱིན་
ནས། བྱང་ཆུབ་ཀྱི་མཆོག་ཏུ་སེམས་བསྐྱེད། བསྟན་པ་བསྲུང་བར་དམ་བཅས།
སྲོག་གི་སྙིང་པོ་ཕུལ། ཡེ་ཤེས་ཀྱི་མགོན་པོ་རྣམས་ཀྱི་ཡུམ་བྱས་སོ། །དེ་ནས་ཡང་
ཨ་སུ་རའི་བྲག་ཕུག་ཏུ་བྲམ་ཟེ་མཆོག་སྲེད་སྒྲུབ་པ་བྱེད་པའི་དྲུང་དུ་ཕྱིན་ཏེ། འདི་ན་
ཅི་བྱེད་སྨྲས་པས། བྲམ་ཟེས་སྨྲས་པ། སྔོན་ཡུལ་འདི་ཉིད་ན་དགེ་སློང་བསྟན་པའི་
སྡེ་དང་དགེ་སློང་མ་དར་མ་དི་བྱ་བ་གཉིས་འཁྲིག་པ་སྤྱད་དེ་རྒྱལ་པོའི་ཆད་པས་
བསད་པ། བདུད་ལངྐ་གོའུ་རི་དང་། རོ་ཤ་ཁ་འདར་གཉིས་སུ་གྱུར་ཏེ་ཡུལ་མི་
ཐམས་ཅད་ཟོས་ཤིང་། ད་ནི་ཁོ་བོ་ལ་ཟ་རེས་བབ་པས་ཡུམ་ཨེ་ཀ་ཛ་ཊི་སྒྲུབ་བོ། །
ཞེས་སྨྲས་པས། ལྷ་མོ་དཔོན་གཡོག་གཉིས་ཀྱིས་ཀྱང་བསྒྲུབས་པས་གྲུབ་ནས་སྲོག་
སྙིང་ཕུལ། རྗེ་མོ་ལ་འདོད་པ་ཁམས་ཀྱི་དབང་མོ་དཔལ་མ་ཧཱ་ཀཱ་ལིར་བཏགས། ཁོལ་
མོའི་མིང་ནི་ཡཀྵ་རེ་བ་ཏི་ཞེས་བཏགས་ནས་འདོད་པ་ཁམས་ཀྱི་དབང་ཕྱུག་མར་
དབང་བསྐུར་རོ། །བདུད་ལད་གོའུ་རི་དང་རོ་ཤ་ཁ་འདར་གཉིས་ཀྱང་བསྒྲལ་ལོ། །

རང་བྱུང་རྒྱལ་མོའི་ལོ་རྒྱུས། 89
དེ་ནས་སའི་ལྷ་མོ་བསྟན་མས་ཀྱང་ནམ་གྲུ་མཆེད་གཏན་འབངས་སུ་ཕུལ་ལོ། །
སྲིན་ཡུལ་དུ་དམག་དྲངས་ནས་སྲིན་པོ་ཡཀྵ་ཁོ་རེ་བསྒྲལ་ལོ། །ཡང་དེའི་ཚེ་
འཕགས་པ་འཇམ་དཔལ་ཁྲོ་བོ་གཤིན་རྗེའི་གཤེད་དང་སྤྱན་རས་གཟིགས་ཁྲོ་བོ་རྟ་
མགྲིན། ཕྱག་ན་རྡོ་རྗེ་གཏུམ་པོ་ལ་སོགས་པས་དབང་བསྐུར་ཞིང་གསང་བའི་
གཟུངས་མ་བྱས། ལས་ཀྱི་ལྷར་བྱིན་གྱིས་བརླབས་སོ། །རྗེ་མོ་ལ་དཔལ་ལྷ་མོ་ནག་
མོ་དང་། ཁོལ་མོ་ལ་རྡོ་རྗེ་གློག་མ་སྤྲིན་དུ་མཚན་བཏགས་སོ། ། ལྷ་མོའི་འཆམ་ཡིག་
ཀུན་མཁྱེན་རང་བྱུང་རྡོ་རྗེས་མཛད་པར། ཐོག་མར་གཤིན་རྗེ་གཤེད། རྟ་མགྲིན།
ཕྱག་རྡོར། ཨེ་ཀ་ཛ་ཊི་འདི་བཞི་གཉེན་པོའི་ལྷར་མཛད་ནས་འདི་རྣམས་ལ་ཕྱག་
འཚལ་གྱི་འཆམ་འབྱུང་ངོ༌། །དེ་ནས་ལྷ་མོ་ཨུ་མ་དེ་ཝ་དང་སྣ་ལ་རྩེ་སྟེ་སྔོན་གྱི་མ་
གཉིས་དྲེད་མོའི་རལ་པས་གཡབས་ནས་བོས་ཏེ་བརྩེ་བར་བྱས་སོ། །དེར་ལྷ་མོ་
དཔོན་གཡོག་ལ་འཁོར་ལོས་སྒྱུར་བའི་རྒྱལ་བོས་རང་གི་རྩའི་ཁྲག་དང་ཁུ་བས་
མཆོད་པ་བྱས། རྨ་བྱ་རིན་པོ་ཆེའི་གཤོག་པ་ཅན་དང་སྤྱི་བོའི་ནོར་བུ་ཕུལ། རྨ་བྱའི་
མདོངས་ཀྱིས་དབུ་ལ་བརྒྱན་ནོ། །
ཡང་དུར་ཁྲོད་རོ་ཐང་ནག་པོའི་དབུས་གཤིན་རྗེ་རྨ་རུ་རྩེའི་ཕོ་བྲང་གི་འགྲམ་
དུ་དཔལ་ཧེ་རུ་ཀ་དང་ཕྱག་ན་རྡོ་རྗེས་དབང་བཞི་བསྐུར། <ཀི་རི་མ་བརྒྱད་སིདྷ་མ་
བརྒྱད་བསྡོམས་པར་ཕྲ་མེན་བཅུ་དྲུག་ཏུ་བཤད། སྔགས་རྙིང་མའི་རྒྱུད་མང་པོ་ནས་བཤད་ལ། ཞི་
ཁྲོ་དང་བཀའ་བརྒྱད་ཀྱི་ལྷ་གྲངས་ལ་ཡོད་ཅིང་། གསར་མ་ནས་བཤད་པ་དགྱེས་པ་རྡོ་རྗེའི་ལྷ་མོ་
བརྒྱད་ནི་ཀི་རི་མ་བརྒྱད་ཡིན་ལ། མཁའ་འགྲོ་རྒྱ་མཚོ་དང་། གསར་རྙིང་གཉིས་ཀའི་རྒྱུད་དུ་
གཏོགས་པ་སངས་རྒྱས་མཉམ་སྦྱོར་ནས་ཀྱང་བཤད་དོ། །མཆན།> དབུ་རྒྱན་དུ་ཀི་རི་མ་
བརྒྱད་དང༌། སིདྷ་མ་བརྒྱད་བསྟོད་རྒྱན་དུ་དབང་རྟགས་ལ་བཞག དེང་སང་འཆམ་
ཡིག་ཏུ་འདི་རྣམས་ཀྱི་འཆམ་ཡང་ཡོད་དོ། །དེར་དཔལ་ལྡན་ལྷ་མོ་སྲིད་པ་གསུམ་

90 བཀའ་བརྒྱུད་ཀྱི་བསྟན་སྲུང་།
ན་མཐུ་ཆེ་ཞིང་འདོད་པ་ཁམས་ཀྱི་དབང་ཕྱུག་མར་གྱུར་པས། ལྷ་ཚངས་པས་ཉི་
མའི་རྒྱན་ཕུལ། ཁྱབ་འཇུག་གིས་ཟླ་བའི་རྒྱན་ཕུལ། རྣམ་ཐོས་སྲས་ཀྱིས་སེངྒེའི་རྣ་
རྒྱན་ཕུལ། < མེ་ལྕེ་འབར་མའི་རྒྱུད་ལས་གསུངས་པ་བཞིན། རང་ལུགས་ཀྱི་ལྷ་མོ་འདི་དང་
ཤངས་པའི་ཕྱག་དྲུག་མགོན་པོའི་ལྷ་མོ། གཡའ་བཟང་ལྷ་མོ། རྙིང་མའི་དཔལ་འབར་མ། བཀའ་
གདམས་པའི་ནམ་མཁའི་གོས་ཅན་མ། བོ་དོང་པའི་དམག་ཟོར་རྒྱལ་མོ་སྟེ་འདི་རྣམས་ལ་སྙན་
གཡས་སེངྒེ་དང་སྙན་གཡོན་སྦྲུལ་ནག་གི་གདེངས་ཀ ཡང་དངོས་གྲུབ་འབྱུང་བའི་རྒྱུད་ལས་
གསུངས་པ་བཞིན་མར་རྔོག་གི་དུད་སོལ་མ་དང་ས་སྐྱ་པའི་གུར་མགོན་གྱི་ལྷ་མོ་འདོད་ཁམས་མ་
གཉིས་ལ་སྙན་གཡས་སྦྲུལ་ནག་སྙན་གཡོན་སེངྒེ་ཡོད་པ་རྒྱུད་སོ་སོའི་དགོངས་པ་ཡིན་ནོ། །
མཆན།> ཀླུ་ཆེན་བརྒྱད་ཀྱིས་སྦྲུལ་གྱི་རྒྱན་ལྔ་དང་གདེངས་ཀ་ཕུལ། ནམ་མཁའི་
ལྷ་བྲན་རྣམས་ཀྱིས་དྲིལ་བུའི་རྒྱན་ཕུལ། སྤྱན་མི་བཟང་གིས་རིན་པོ་ཆེའི་རྒྱན་ཕུལ།
ཡུལ་འཁོར་སྲུང་གིས་རིན་པོ་ཆེའི་དོ་ཤལ་ཕུལ། འཕགས་སྐྱེས་པོས་དབུ་རྒྱན་ཕུལ།
ཡུལ་ཉི་ཤུ་རྩ་བཞིའི་ཌཱ་ཀིས་རུས་པའི་རྒྱན་ཕུལ། སྲིན་པོ་ཤ་ཟ་མོ་རྣམས་ཀྱིས་ཐོད་
པའི་ཕྲེང་བ་དང་རཀྟའི་ཐིག་ལེ་ཞག་གི་ཟོ་རིས་< རྗེ་བརྒྱད་པའི་བཀའ་འབུམ་དུ་ཟོས་
རིམ་གྱི་ཞག་གམ། ཞག་གི་ཟོས་རིམ་ཞེས་འབྱུང་བས་གང་དག་དཔྱད་པར་མཛོད། མཆན།>
ཕུལ། ལྷ་ཆེན་རྣམས་ཀྱིས་ཅོད་པན་སོར་གདུབ་ཞབས་གདུབ་ལ་སོགས་པ་ཕུལ་
ལོ། །དེར་གསང་བའི་བདག་པོ་ཕྱག་ན་རྡོ་རྗེས་རྗེ་མོ་ལ་འཕགས་མ་དཔལ་ལྷ་མོ་མ་
ཧཱ་ཀཱ་ལི་ཞེས་བཏགས། ཁོལ་མོ་ལ་གནོད་སྦྱིན་ཤན་པ་ནག་མོ་རེ་བ་ཏི་ཞེས་
བཏགས་ནས། རྗེ་མོས་ནི་ས་བརྒྱད་པའི་བདེན་པ་མཐོང་། ཁོལ་མོས་ནི་ས་བཞི་
པའི་བདེན་པ་མཐོང་ངོ༌། །
གཞན་ཡང་འདས་པའི་སངས་རྒྱས་རྣམས་ཀྱི་སྤྱན་སྔར་ཐུགས་བསྐྱེད་ཅིང་
ཚོགས་བསགས་སྨོན་ལམ་བཏབ་ཚུལ་རྣམས་ནི་མེ་ལྕེ་འབར་མར་གསུངས་པའི་

རང་བྱུང་རྒྱལ་མོའི་ལོ་རྒྱུས། 91
ངག་དོན་བསྡུས་ནས་བརྗོད་ན། སྔོན་སངས་རྒྱས་གསེར་ཐུབ་ཀྱི་བསྟན་པ་ལ་ལྷ་མོ་
འོད་ཟེར་ཅན་ཞེས་བྱ་བར་གྱུར་ཏེ་དགེ་བཅུ་སྤྱད། དེ་ནས་འོད་སྲུང་གི་བསྟན་པ་ལ་
ལྷ་མོ་ནམ་མཁའི་དཔལ་མོ་ཞེས་བྱ་བར་གྱུར་ནས་ཞེ་སྡང་རང་གར་སྤྱད། མར་མེ་
མཛད་ཀྱི་བསྟན་པ་ལ་ལྷ་མོ་འཇུང་མ་ཞེས་བྱ་བར་གྱུར་ཏེ། དེ་དུས་ཤཱཀྱ་ཐུབ་པ་
དགེ་སློང་དབང་ཕྱུག་དཔའ་བོ་ཞེས་པར་གྱུར་པ་ལ། ལྷ་མོས་མཆོད་ཅིང་སྨོན་ལམ་
བཏབ་སྟེ། ཁྱོད་སངས་རྒྱས་པའི་དུས་ན་ཡེ་ཤེས་ཀྱི་མགོན་པོ་ཐམས་ཅད་ཀྱི་ཡུམ་
མཆོག་ཏུ་གྱུར་ཏེ། ཁྱོད་ཀྱི་བསྟན་པ་བསྲུང་བར་གྱུར་ཅིག་ཅེས་སྨོན་ལམ་མང་པོ་
བཏབ་པའི་མཐུ་ཡིན་པར་གསུངས་ལ། དང་པོ་དགེ་བ་སྤྱད་པས་ལྷ་མོར་བྱུང་བ་
དང་། དེ་ནས་ཞེ་སྡང་རང་རྒྱུད་པ་སྤྱད་པས་སྲིན་པོའི་ཆུང་མར་གྱུར་ཅིང་། དྲག་མོ་
གདུག་རྩུབ་ཅན་དུ་གྱུར་པ་དང་། ཐ་མར་བསྟན་པ་བསྲུང་ཞིང་ས་བརྒྱད་པ་ཐོབ་པ་
སོགས་ནི་སྔོན་གྱི་ཐུགས་བསྐྱེད་ཀྱི་མཐུ་ཡིན་པར་གསུངས་སོ། །
མདོར་ན་གོང་དུ་ཡེ་ཤེས་པའི་སྤྲུལ་ཚུལ་གྱི་སྐབས་སུ་བཤད་པ་ལྟར་ཚུལ་དེ་
ཐམས་ཅད་གང་ལ་གང་འདུལ་གྱི་གདུལ་བྱའི་ངོར་བསྟན་ཅིང་། མཐར་མངོན་པར་
རྫོགས་པར་འཚང་རྒྱ་བའི་ཚུལ་ཡང་སྟོན་ཏེ། མེ་ལྕེ་འབར་མ་ལས། །
ཉོན་ཅིག་ལྷ་དབང་བརྒྱ་བྱིན་ཉོན། །
མཁའ་འགྲོ་ལྷ་མོ་ནག་མོ་འདིས། །
བསྐལ་པ་དང་པོའི་སྔོན་རོལ་ནས། །
དུས་གསུམ་རྒྱལ་བའི་ཞལ་མཐོང་ནས། །
དམན་པའི་ཞིང་འདིར་སྤྲུལ་པའི་སྐུ། །
ལྷ་མོའི་ཚུལ་དུ་རབ་བསྟན་ཏེ། །
འགྲོ་བའི་དོན་ལ་རབ་ཏུ་བརྩོན། །
༡ མ་དཔེ་གཞན་དུ་<ཉོན་ཅིག་ལྷ་དབང་བརྒྱ་བྱིན་ཉོན། །>ཞེས་པ་མི་གསལ།

༡2 བཀའ་བརྒྱུད་ཀྱི་བསྟན་སྲུང་།
ཉོན་མོངས་སྒྲིབ་པ་རབ་ཏུ་སྤངས། །
ད་ལྟ་ཤེས་བྱའི་སྒྲིབ་པ་སྦྱོང་། །
དེ་ནས་ཁོལ་མོ་རེ་བ་ཏི། །
སྨོན་ལམ་དབང་གིས་འགྲོ་དོན་བྱེད། །
སྒོམ་པའི་ལམ་ལ་རབ་གནས་ནས། །
ད་ལྟ་ཉོན་མོངས་སྒྲིབ་པ་སྦྱོང༌། །
འདི་འདས་དུས་ན་ཕྱི་མའི་ཚེ། །
མཁའ་འགྲོ་ལྷ་མོ་ནག་མོ་འདི། །
བྱང་ཤར་ནགས་འདབས་དུར་ཁྲོད་ན། །
པདྨ་རྣམ་པར་རོལ་པ་དེར། །
ཡང་དག་རྫོགས་པའི་སངས་རྒྱས་ནི། །
པདྨ་དམ་པའི་དཔལ་ཞེས་པར། །
འགྱུར་ཞེས་ངས་ནི་ལུང་བསྟན་ཏོ། །
ལྷ་མོ་གཡོག་མོ་རེ་བ་ཏི། ། །
པདྨ་ཅན་གྱི་ཞིང་ཁམས་དེར། །
དེ་ཡི་བྱང་ཆུབ་སེམས་དཔའ་ནི། །
བློ་གྲོས་ཆེན་པོ་བཤེས་གཉེན་བྱ་བར་ནི། །
དེ་ཡི་དྲུང་དུ་ངས་ནི་ལུང་བསྟན་ཏོ། །
ཞེས་གསུངས་སོ། །དེ་རྣམས་ནི་འཇིག་རྟེན་པའི་སྐྱེ་རྒྱུད་བསྟན་པའོ། །

རང་བྱུང་རྒྱལ་མོའི་ལོ་རྒྱུས། 93
དེ་ལྟར་ལྷ་མོ་རྗེ་ཁོལ་གཉིས་ཡོད་པ་ལས། རང་ལུགས་ཀྱི་དཔལ་ལྡན་ལྷ་མོ་
འདི་ནི་རྗེ་ཁོལ་གཉིས་ལས་རྗེ་མོ་ཡིན་ཏེ། སྤྱན་འདྲེན་གྱི་སྐབས་སུ།
གྲངས་མེད་བསྐལ་པའི་སྔོན་རོལ་ནས། །
ས་བརྒྱད་ནོན་པའི་སེམས་མ་ཁྱོད། །
ཅེས་དང་། རྒྱལ་དབང་མི་བསྐྱོད་རྡོ་རྗེས་དམོད་བཅོལ་དུ་ཡང་། དཔལ་ལྷ་མོ་རང་
བྱུང་གི་རྒྱལ་མོ། བདུད་ཀྱི་ཡུམ། གཤིན་རྗེའི་ལྕམ་མོ། འདོད་པ་ཁམས་ཀྱི་དབང་
ཕྱུག་མ་ཞེས་འབྱུང་བས། རྗེ་མོ་ཡིན་པར་དངོས་སུ་གསལ་ལ། འོ་ན་ཆིབས་སུ་དྲེའུ་
ཡོད་པས་རྗེ་མོ་མ་ཡིན་པར་འགྱུར་ཞེ་ན། སློབ་དཔོན་པདྨས་མཛད་པའི་སྲོག་སྒྲུབ་
ཏུ། ཆིབས་སུ་དྲེའུ་འབྱུང་བ་གཙོ་བོར་བཟུང་ནས་མན་ངག་ཕྱག་བཞེས་ཀྱི་རིམ་པའི་
རྗེས་གནང་དང་གཏོར་ཆོག་གི་མངོན་རྟོགས་ཕལ་ཆེར་དུ་དེ་ལྟར་འབྱུང་ཡང་མཐའ་
གཅིག་ཏུ་མི་གཟུང་སྟེ། དཔལ་ཆེན་ཀརྨ་པཀྱིས་མཛད་པའི་མ་མགོན་ཞལ་སྦྱོར་གྱི་
སྒྲུབ་ཐབས་ཞལ་གཟིགས་མར། པདྨ་ཉི་མའི་གདན་གྱི་སྟེང་དུ་ཡི་གེ་ཏི་ནག་པོ་འོད་
དུ་ཞུ་བ་ལས་བོང་བུའི་གདན་རྒྱན་དང་ཆ་ལུགས་སྒྲ་དང་བཅས་པ་སྒོམ་ཞིང་ཞེས་
དང༌། ཡི་གེ་གཉིས་འོད་དུ་ཞུ་བ་ལས་པདྨ་ཉི་མ་རྫུ་འཕྲུལ་གྱི་བོང་བུའི་གདན་སྟེང་
དུ་ཞེས་གསུངས་པ་དང་། གཞན་ཡང་སྒྲུབ་སྐོར་ན་བཞུགས་པའི་ལྷ་མོ་སྐུ་གསུང་
ཐུགས་ཀྱི་སྒྲུབ་ཐབས་སུ། དབུས་ཀྱི་གཙོ་མོ་ཐུགས་ཀྱི་ལྷ་མོ་ཆེན་མོ་ཞལ་གསུམ་
ཕྱག་དྲུག་པ་ཞབས་བཞི་བོང་བུ་ལ་ཞོན་པ་ཞེས་གསུངས་ཤིང༌། དེའི་འཁོར་དུ་
གསུང་གི་ལྷ་མོ་ནག་མོ་དྲེའུ་ལ་ཞོན་པ་གཡས་དང་། སྐུའི་ལྷ་མོ་དམར་མོ་སེངྒེ་ལ་
ཞོན་པ་གཡོན་ཏེ། སྐུ་གསུམ་དུ་བསྒྲུབས་པ་སྐུ་གསུམ་ལྷ་མོ་ཞེས་སོ། །དེ་ལྟར་སྒྲུབ་
བརྒྱུད་རིན་པོ་ཆེའི་བཀའ་སྲུང་གི་དཔལ་ལྷ་མོ་རང་བྱུང་རྒྱལ་མོ་འདི་ལ་ཡང་བོང་བུ་

94 བཀའ་བརྒྱུད་ཀྱི་བསྟན་སྲུང་།
ཞོན་པའི་བསྐྱེད་ཚུལ་མང་ཞིང་གཏོར་ཆོག་གི་བསྟོད་པར་ཡང་། གསང་བའི་ལྷ་མོ་
བོང་ཞོན་དབང་ཕྱུག་མ། །ཞེས་དང༌། ཁམས་གསུམ་འདུལ་ཕྱིར་གདན་དུ་བོང་བུ་
ཞོན། །ཞེས་འབྱུང་བ་ཡང་དགོངས་པ་མཐུན་ནོ། །ཡང་ལྷ་མོ་དཔོན་གཡོག་གསུམ་
གྱི་སྒྲུབ་ཐབས་སྒྲུབ་སྐོར་དུ་འབྱུང་བར། གཙོ་མོ་ཕྱག་གཉིས་མ་དྲེའུ་ལ་ཞོན་ཞིང་།
མདུན་ནས་མ་མོ་བ་ལམ་དྲེའུ་སྣས་གཙོ་མོའི་དྲེའུ་ཁྲིད་ཅིང་བོང་བུ་ལ་ཞོན་པ། རྒྱབ་
ནས་ཁྲི་སྨན་མདོག་ལྡེམ་པོ་བྱ་ལ་<ཆུ་བྱ་ནག་པོ་ཉ་ཟ་བ་དེ་ཡིན།>ཞོན་པས་དྲེའུ་འདེད་པའི་
ཚུལ་དུ་ཡོད་པ་དཔོན་གཡོག་གསུམ་མའི་སྒྲུབ་ཐབས་སུ་དེ་ལྟར་འབྱུང་བས། དེ་ནི་
རྗེ་ཁོལ་གཉིས་བཞོན་པ་གོ་ལོག་པར་བསྟན་པ་ཡིན་པས་དུས་ཀུན་ཏུ་བོང་བུ་ཞོན་
པ་རྗེ་མོ་དང་དྲེའུ་ཞོན་པ་ཁོལ་མོ་ཡིན་པར་མི་སེམས་སོ། །དེ་ལྟར་མེ་ལྕེ་འབར་མ་
ལས་བཞོན་པ་གང་བདེ་འདམ་ཁ་བྱེད་པར་མ་བཤད་དོ་ཞེ་ན། མེ་ལྕེ་འབར་མ་
ལས། སྲིན་གྱི་བོང་བུ་གྲྭ་དམར་དང་སྣ་ལ་རྩེའི་རྒོད་མ་ཟངས་སོ་ཅན་གཉིས་འདུས་
པ་ལས་དྲེའུ་སྔོ་ནག་རླུང་གི་གཤོག་པ་ཅན་ཞིག་སྐྱེས་པ་ཁོལ་མོའི་བཞོན་པར་བྱིན།
ཞེས་པ་ཙམ་ལས། རྗེ་མོའི་བཞོན་པ་ནམ་དུ་ཡང་དྲེའུ་མ་ཡིན་པའི་གསལ་ཀ་མེད་
ཅིང་། ཕྱག་བཞི་པའི་རྒྱུད་གྲི་གུག་བརྩེགས་པ་ཡེ་ཤེས་གསང་བར།
བྱང་གི་འཁྱམས་ལ་ཙཎྜི་ཀ །
གཅེར་བུ་བོང་བུ་ལ་ཞོན་པ། །
ཞེས་བཤད་ཀྱང་། ཕྱག་བཞི་པའི་སྒྲུབ་སྐོར་དང་བསྟོད་པ་རྒྱ་གཞུང་རྣམས་སུ་དྲེའུ་
ཞོན་པ་ཁོ་ན་འབྱུང་ཞིང་། ཕྱག་དྲུག་པའི་འཁོར་གྱི་ལྷ་མོ་རེ་བ་ཏི་ཡང་དྲེའུ་ལ་
ཆིབས་པ་སྒྲུབ་སྐོར་དང་བསྟོད་པ་ཐམས་ཅད་དུ་ཡོད་ཅིང་། དེ་ཡང་རྗེ་ཁོལ་གཉིས་
ལས་རྗེ་མོ་ཡིན་ཏེ། ཁོལ་མོ་རེ་བ་ཏི་ནི། དེའི་འཁོར་དུ་ཆུ་སྲིན་གདོང་ཅན་ཞིག་

རང་བྱུང་རྒྱལ་མོའི་ལོ་རྒྱུས། 95
གིས་དྲེའུའི་མཐུར་མདའ་ནས་འཁྲིད་པ་ཞིག་ཡོད་པ། མེ་ལྕེ་འབར་མ་ནས། ཁོལ་
མོ་ལ། ཀླུ་མོ་གཞོགས་སྐམ་ཆུ་སྲིན་གདོང༌། །ཞེས་བཤད་པ་དང་། ཁོལ་མོས་སྡུན་
ནས་སྣ་ཁྲིད་དེ། །ཞེས་སོགས་བཤད་པ་དང་མཐུན་པས་འཁོར་གྱི་ཆུ་སྲིན་གྱི་གདོང་
ཅན་ཁོལ་མོ་དང་ལྷ་མོ་རེ་བ་ཏི་ཉིད་རྗེ་མོ་ཡིན་པར་དངོས་སུ་གསལ་བས། ཕྱག་
དྲུག་པའི་སྒྲུབ་ཐབས་རྣམས་སུ་ཡང་རྗེ་མོ་དཔལ་ལྡན་ལྷ་མོ་ཉིད་ཀྱི་ཆིབས་སུ་དྲེའུ་
ཁོ་ན་ཡོད་ལ། དེས་ན་མེ་ལྕེ་འབར་མ་ལས། ཐོག་མར་བྱུང་ཚུལ་དེ་ལྟར་བཤད་པ་
ཙམ་མ་གཏོགས་རྣམ་པ་ཀུན་ཏུ་མ་ངེས་པས། ཆིབས་སུ་བོང་བུ་ཡོད་པ་རྗེ་མོ་དང་
དྲེའུ་ཡོད་པ་ཁོལ་མོ་ཡིན་པའི་ཚད་གཟུང་གཅིག་ཏུ་དཀའ་བས། ཐོས་ཆུང་བླུན་པོའི་
རང་མཚང་མ་སྟོན་ཅིག ཡང་རྗེ་མོ་ལ་རེ་བ་ཏིའི་མཚན་ཡང་རྒྱུད་ནས་མེད་ཅེས་སྨྲ་
ན། མེ་ལྕེ་འབར་མ་ལས་མ་བཤད་ཀྱང་། ཆོས་སྐྱོང་སྤྱིའི་རྒྱུད་ཁྲག་མཚོ་ཁོལ་མའི་
ལྷ་མོའི་སྐབས་སུ། རྫུ་འཕྲུལ་སྟོབས་ལྡན་གྱི་བོང་བུ་གྲྭ་དམར་ལ་ཞིང་རྒྱུས་ཀྱི་
མཐུར་བྱས་པ་ཞེས་སོགས་ཀྱི་བོང་བུ་བསྐྱེད་ཅིང་ས་འོག་ཏུ་བྷོམཐིང་ནག་ལས་ལྷ་
མོ་རེ་བ་ཏི་ཞལ་གཅིག་ཕྱག་བཞི་མ་ཞེས་སོགས་ཀྱི་མངོན་རྟོགས་གསལ་བ་རྒྱས་
པར་གསུངས་ཤིང་། ཕྱག་མཚན་རྣམས་དངོས་གྲུབ་འབྱུང་བའི་རྒྱུད་ནས་བྱུང་བའི་
དུད་སོལ་དང་མཐུན་པར་འདུག་པས་རྗེ་མོ་ཡིན་ལ། མཚན་རེ་བ་ཏི་ཞེས་གསལ་
བར་བསྟན་ཅིང་། དེང་སང་ཕལ་ཆེར་གྱི་གསུང་རྒྱུན་ལ་<ཁྱད་པར་སྔགས་རྙིང་མར་
ཕུར་པ་རྡོ་རྗེ་གཞོན་ནུའི་རྒྱུད་སྒྲུབ་སྐོར་རྣམས་སུ་དཔལ་ལྷ་མོ་ཕྲིན་ལས་བཞིའི་དབང་གིས་རེ་བ་
ཏི་མཆེད་བཞི་བྱུང་བ། སྐུའི་ལྷ་མོ་རེ་བ་ཛ། གསུང་གི་ལྷ་མོ་རེ་བ་ཛུ། ཐུགས་ཀྱི་ལྷ་མོ་རེ་བ་ཏི།
ཡོན་ཏན་ཕྲིན་ལས་བསྡོམས་པས་རེ་བ་ཏ་སྟེ་བཞིའོ། །མཆན།> རྗེ་མོ་རེ་བ་ཏི་དང་ཁོལ་མོ་
རེ་བ་ཏི་ཞེས་པའི་ཐ་སྙད་འཇོག་པ་དེ་ཉིད་དོན་ལ་གནས་སོ། །

96 བཀའ་བརྒྱུད་ཀྱི་བསྟན་སྲུང་།
གཞན་ཡང་ཕྱི་རབས་ཀྱི་བླ་མ་འགའ་ཞིག་གིས། དེ་ཡང་སྐྱེས་སྐར་ལས་
མཚན་གསོལ་བ་རེ་བ་ཏི་དེ་བོད་སྐད་དུ་ནམ་གྲུ་མ། སྐུ་མདོག་ལས་མཚན་གསོལ་
བ་དུར་སོལ་མའམ་དུད་སོལ་མ། མཐུ་སྟོབས་ལས་མཚན་གསོལ་བ་འདོད་ཁམས་
དབང་ཕྱུག་མ། ངོ་བོ་ལས་མཚན་གསོལ་བ་རང་བྱུང་རྒྱལ་མོ་ཞེས་བཤད་པའང་
དོན་ལ་འབྱོར་ཞིང་། <དུད་སོལ་ལོ་རྒྱུས་ལས། ཤཱཀ་ཐུབ་ཀྱིས་གསང་མཚན་རྡོ་རྗེ་ལྕམ་གཅིག་
ལས་མཁན་མར་བཏགས། གཞན་ཡང་ལྷ་ཚངས་པའི་སྦྱོར་ཡུམ་དཔལ་འབར་མ། དབང་ཕྱུག་གི་
འདོད་ཁམས་དབང་ཕྱུག ལྷ་མིན་གྱི་ཁམས་གསུམ་ན་གཡུལ་རྒྱལ་མ། རྒྱལ་ཆེན་བཞིའི་གཏེར་
བདག་ཙཎྜི་ཀ ཀླུ་ཆེན་བརྒྱད་ཀྱི་མེ་འབར་མཚོ་སྐེམ་མ། གཤིན་རྗེའི་བུ་མོ་སྙིང་འཕེལ་མ་ཞེས་
སོགས་སུ་གྲགས་སོ། །ཡང་དུད་སོལ་མའི་ལོ་རྒྱུས་འགར་སྔོན་ལྷ་སྲིན་འཁྲུགས་པའི་དུས་ལྷ་མིན་
ཕམ་པའི་དོན་དུ་ཕྱག་རྡོར་གྱི་སྤྱན་དབུས་མའི་ནང་ལྕགས་ཀྱི་སྒོ་ང་མེ་འབར་བ་ཞིག་བྱུང་། དེ་རྡོལ་
བའི་ནང་ནས་ལྕགས་ཀྱི་བུད་མེད་རལ་པ་ཅན་ཞིག་བྱུང་། དེར་ཕྱག་རྡོར་གྱིས་ཁྱོད་ནི་གཤིན་རྗེ་
ལས་ཀྱང་རྔམ་པའི་བུ་མོ་ཞིག་སྣང་བས། སྲིད་པ་གསུམ་ན་དབང་ཆེ་བར་གྱུར་ཅིག འཇིག་རྟེན་
འདི་ན་མཐུ་རྩལ་ཆེ་ཞིང་སུས་ཀྱང་འགྲན་ཟླ་མེད་པར་གྱུར་ཅིག ལྷ་དམག་བསྐུལ་ལྷ་མིན་ཕམ་དུ་
ཆུག་ཅིག་ཅེས་བརྗོད་མ་ཐག་ཏུ། མོ་རྫུ་འཕྲུལ་སྣ་དགུ་དང་ལྡན་པར་གྱུར་ནས། ལྷ་དམག་
དབྱིངས་ནས་བསྐུལ་ཏེ་ལྷ་མིན་རྒྱ་མཚོའི་ནང་དུ་དེད་ཅིང་། སྲིད་པ་གསུམ་གྱི་སྲོག་ཕྲོགས། སྐྱེ་
འགྲོའི་ཤ་ཟོས། འབྱུང་བཞིའི་བཅུད་བསྡུས། དུར་ཁྲོད་བསིལ་བ་ཚལ་དུ་ཤ་ཟ་མ་མོའི་གཙོ་མོ་
བྱས། གླིང་བཞི་སྐད་ཅིག་ཙམ་ལ་ཉུལ་བས་དུར་ཁྲོད་གནས་ཉུལ་མར་གྲགས། རྡོ་རྗེ་གདན་མུ་
སྟེགས་ཀྱིས་འཇོམས་པས་དེ་འདུལ་ཕྱིར་ཕྱག་རྡོར་གྱིས་མོ་ཕྱག་རྒྱས་བཀུག་ནས། ཁྱོད་ནི་སྲིད་
གསུམ་ཚེ་འཕྲོག་མ། །གཤིན་རྗེའི་བུ་མོ་ཡིན་པར་ཤེས། །ཞེས་སོགས་དང་། བདུད་དང་མུ་སྟེགས་
དྲེགས་པ་ཅན། །དེ་རྣམས་ཐམས་ཅད་ང་ཡིས་འདུལ། ། ཁྱོད་ཀྱང་ང་ཡིས་འདུལ་བར་བྱེད། །དམ་
ལས་འདས་ན་ཁྱོད་ཀྱི་སྲོག་ཀྱང་འཕྲོག །ཅེས་གསུངས། རྡོ་རྗེ་གསོར་བས་མོ་འདར་ཞིང་ང་སྲོག་

རང་བྱུང་རྒྱལ་མོའི་ལོ་རྒྱུས། 97
དང་མ་བྲལ་བར་མཛོད། བཀའ་མི་བཅག་ཞུས་པས། ཕྱག་རྡོར་གྱིས། ནམ་ཞིག་བསྐལ་པའི་སྐད་
ཅིག་ལ། ། ཁྱོད་ཀྱིས་སངས་རྒྱས་བསྟན་པ་སྲུངས། །འཇིག་རྟེན་འདི་ན་མཐུ་རྩལ་ཆེ། །རྡོ་རྗེ་
གདན་གྱི་མུ་སྟེགས་ཐུལ། །དགྱེས་པ་རྡོ་རྗེའི་ལྷོ་སྒོ་སྲུངས། །དེ་ལྟར་ཁྱོད་ཀྱིས་བྱས་པ་ན། །ཤཱཀྱ་
ཐུབ་པའི་བསྟན་པ་ལ། །ནམ་ཞིག་སངས་རྒྱས་འབྲས་བུ་ཐོབ། །ཅེས་གསུངས་པས། དེར་ཙནྡན་
གྱི་ཧོམ་ཁུང་གྲུ་གསུམ་བརྩིགས། ཡེ་ཤེས་ཀྱི་མེ་རང་འབར་ཡོང་བ་དང་དགྱེས་རྡོར་གྱི་སྒོ་བཞི་
བསྲུང་བར་བུད་མེད་བཞི་འབྱུང་བར་སྨོན་ལམ་བཏབ་ནས་མེ་རང་འབར་དུ་བྱུང་བར་ལྕེབས་པས།
མེ་ཁ་དོག་ལྔ་རང་འབར་ལས་བུད་མེད་བཞི་བྱུང་། སླར་ཡབ་ཕྱག་རྡོར་དང་ཡུམ་ཨེ་ཀ་ཛ་ཊིའི་ལྟོ་
བ་ནས་བུད་མེད་འཇིགས་སུ་རུང་བ་བཞི་བྱུང་བ། དུ་བ་སྔོན་མོ། སོལ་བ་ནག་མོ། མེ་ལྕེ་དམར་
མོ། ཐལ་བ་སྐུ་མོ་དང་བཞི་བྱུང་། རྡོ་རྗེ་གདན་གྱི་མུ་སྟེགས་བཏུལ། དགྱེས་རྡོར་གྱི་སྒོ་བཞི་
བསྲུངས། དེ་ནས་སོལ་བའི་བུད་མེད་དེ་བཅོམ་ལྡན་འདས་ཤཱཀྱ་ཐུབ་པས་དམ་ལ་བཏགས།
གསང་མཚན་རྡོ་རྗེ་ལྕམ་གཅིག་ལས་མཁན་མར་གསོལ། མི་བསྐྱོད་པས་དབུ་བརྒྱན་ནོ། །
མཆན།> དེ་ཀའི་འཕྲོས་སུ་འདི་ལྟར་བརྗོད་ན་ལེགས་ཏེ། ལས་མཁན་དང་ལས་
མཐའ་ལས་མཚན་གསོལ་བ་ལྕགས་ཕུར་བདུན་མ། དབུའི་རལ་པའི་ལན་བུ་
གཅིག་ཏུ་བྱས་པ་ལས་མཚན་གསོལ་བ་རལ་གཅིག་མ། དམག་དང་ཟོར་གྱི་བདག་
མོ་ཡིན་པས་ན་དམག་ཟོར་རྒྱལ་མོ། ཤིན་ཏུ་གཏུམ་པ་ལས་མཚན་གསོལ་བ་ཙཎྜི་
ཀའམ་ཙ་མུནི། དུར་ཁྲོད་དུ་སྐུ་གཅེར་བུར་བཞུགས་པ་ལས་མཚན་གསོལ་བ་ནམ་
མཁའི་གོས་ཅན་མ། དགོས་འདོད་ཐམས་ཅད་སྩོལ་བའི་དཔལ་དང་ལྡན་པས་ན་
དཔལ་ལྡན་ལྷ་མོའམ་ལྷ་མོ་དཔལ་འབར་མ་རྣམས་ཏེ་གཞན་གོང་དུ་བརྗོད་པ་ལྟར།
མེ་ལྕེ་འབར་མར་ལྷ་མོ་དུང་སྐྱོང་མ་དང་ཤ་ཟ་རི་ཁྲོད་མར་གྲགས་པར་བཤད་དོ། །
མཚན་འདི་རྣམས་སོ་སོར་སྒྲུབ་ཐབས་རྒྱ་བོད་དང་སྔགས་གསར་རྙིང་ཐམས་ཅད་
ལ་དར་བས་ཆོས་ལུགས་རེ་ལ་དཔལ་ལྡན་ལྷ་མོ་རེ་ཡོད་ལ།

98 བཀའ་བརྒྱུད་ཀྱི་བསྟན་སྲུང་།
དེ་ལས་ད་ལན་རང་ལུགས་ཀྱི་ལྷ་མོ་འདི་ནི། དཔལ་ལྡན་ལྷ་མོ་རང་བྱུང་
རྒྱལ་མོའམ་<སྤྲུལ་གཞི་དབྱིངས་ཀྱི་རང་བྱུང་རྒྱལ་མོའི་མཚན་འཇགས་པའོ། །>ལྕགས་
ཕུར་བདུན་མར་གྲགས་པ་དེ་ཡིན་ནོ། །འདིར་ཐོག་མར་མཚན་ཐམས་ཅད་
བསྡོམས་ནས་བསྟན་པ་ཡིན་ལ། འདི་རྣམས་ལ་ནང་གསེས་སུ་དབྱེ་བསྡུ་བརྗོད་ན།
སྤྱིར་གྱི་ལྷ་མོ་ལ་ཡང་རིགས་བཞི་སྟེ། ཨེ་ཀ་ཛ་ཊི། ཙཎྜི་ཀ དཔལ་ལྡན་ལྷ་མོ་རྗེ་མོ་
དང་ཁོལ་མོ་གཉིས་ཏེ་བཞིའོ། །
དེ་ལ་ཨེ་ཀ་ཛ་ཊི་སྟེ་རལ་གཅིག་མར་འགྱུར་བ་འདི་ལ་སྐབས་ཐོབ་མང་སྟེ། མེ་
ལྕེ་འབར་མར་དཔལ་ལྡན་ལྷ་མོའི་ཡང་གོང་གནོན་གྱི་ལྷར་མཛད་པ་དང་། སྔགས་
རྙིང་མར་ཧེ་རུ་ཀ་མང་པོའི་ཡུམ་དུ་མཛད། གསར་མའི་སྒྲུབ་ཐབས་རྒྱ་མཚོ་དང་བརྒྱ་
རྩར་ཡང་སྒྲུབ་ཐབས་འགའ་ཤས་ཡོད་པ་རྣམས་ཡེ་ཤེས་པའི་ཨེ་ཀ་ཛ་ཊི་ཡིན།
ཡང་སྤྱི་རྒྱུད་ཁྲག་མཚོ་ཁོལ་མའི་ཨེ་ཀ་ཛ་ཊིའི་ལེའུར།
མགོན་པོའི་ལྕམ་དྲལ་མ་ལུས་དང་། །
དྲེགས་བྱེད་ཀུན་གྱི་མར་གྱུར་པའི། །
སྒྲོལ་བྱེད་རལ་གཅིག་མ་མོ་ཡི། །
སྒྲུབ་པ་ཡང་དག་བཤད་པར་བྱ། །
ཞེས་མ་མགོན་གཉིས་ཀའི་ཡུམ་<ས་སྐྱ་པའི་ལུགས་ཀྱི་ལྷ་མོ་འདོད་ཁམས་མ་ཨེ་ཀ་ཛ་ཊི་
ཕྱག་གཉིས་མ་བུམ་པ་བསྣམས་པའི་ལྟོ་བར་བསྐྱེད་པ་ཡོད་ཅིང་། ས་ལུགས་ཀྱི་ཨེ་ཀ་ཛ་ཊིའི་
བསྟོད་པར་ཡང་། ཀུན་ཏུ་བཟང་མོའི་རིག་པ་ལས། །མ་གཡོས་ཨུ་མ་དེ་ཝིའི་སྐུ། །མ་མོ་ཐམས་
ཅད་བསྐྱེད་མཛད་མ། །ཡུམ་ཆེན་ཁྱོད་ལ་ཕྱག་འཚལ་ལོ། །ཞེས་སྤྲུལ་གཞི་ཨེ་ཀ་ཛ་ཊི་ཡེ་ཤེས་པ་
དང༌། རྣམ་པ་ཡུམ་ཨུ་མ་ཡིན་པར་དངོས་སུ་གསལ་ལ། རལ་གཅིག་མའི་ལྟོ་བར་ལྷ་མོ་བརྒྱད་

རང་བྱུང་རྒྱལ་མོའི་ལོ་རྒྱུས། 99
བསྐྱེད་པ་དུད་སོལ་ལོ་རྒྱུས་དང་ཡང་མཐུན་ནོ། །མཆན།> དུ་བཤད་པས་ན། ཡུམ་ཨུ་མ་དེ་
ཝི་ཁྲོས་པ་ཡིན་པར་གོ་ལ། ཡང་། དཔལ་ལྷ་མོ་འདི་ཉིད་སྲིན་པོའི་ཆུང་མར་སོང་
ཞིང་། སྲིན་པོ་ཤི་བས་ཡུགས་སའི་ཆ་བྱད་རལ་པ་ལན་བུ་གཅིག་ཏུ་བྱས་པ་ལ་རལ་
གཅིག་མ་སྟེ་སྐབས་གསུམ་དུ་ཡོད་པ་ལས། མེ་ལྕེ་འབར་མར་ཡང་། སྔོན་གྱི་
ཐུགས་བསྐྱེད་ཚུལ་གསུངས་པའི་འཕྲོས་སུ། ནག་མོ་ཕྱག་བཞི་མ་དང་ཕྱག་གཉིས་
མ་དང་དམར་མོ་རྩ་འཇིབ་མ་དང་རལ་གཅིག་མ་སོགས་ཐམས་ཅད་ཡིན་ནོ། །ཞེས་
གསུངས་སོ། །དོན་དུ་འདི་རྣམས་ངེས་དོན་དུ་མི་འགལ་ལ། དྲང་དོན་དུ་ཨེ་ཀ་ཛ་ཊི་
ཡང་སྐུའི་རྣམ་འགྱུར་དང་ཚུལ་གནས་སྐབས་གསུམ་དུ་ཡོད། །
གཉིས་པ་ཙཎྜི་ཀའི་རིགས་ནི། མེ་ལྕེ་འབར་མར་ལྷ་མོ་ལ་སྐུའི་སྐྱེ་བ་གཉིས་
བྱུང་བ་ལས། སྔ་མ་ལྷའི་དམག་དཔོན་མཛད་དུས་ཁྲོས་པ་ལ་ཙཎྜི་ཀར་བཤད་ཅིང་།
ལྷ་མོ་འདི་ནི་མགོན་པོ་ཕྱག་བཞི་པའི་རྒྱུད་རྣམས་སུ་ཤིན་ཏུ་རྒྱས་པར་ཡོད་ལ།
རྒྱལ་བ་གཡའ་བཟང་པའི་ལུགས་ཀྱི་ལྷ་མོ་ཡང་ཙཎྜི་ཀའོ། ། <འདི་ནི་རྒྱུད་མེ་ལྕེ་
འབར་མ་སོར་བཞག་བཀོད་པ་ཡིན་ལ། གཡའ་བཟང་པའི་ལུགས་ལ་མེ་ལྕེ་འབར་མ་ནས་བཤད་
པའི་ལོ་རྒྱུས་འདི་དང་མི་གཅིག་པ་དང་། སྐབས་འགར་གཅིག་པར་ཡང་སྣ་ཚོགས་ཏེ་ཚུལ་ཅི་ཡང་
ཡོད་ལ། འདིའི་ལས་མཁན་དྲང་སྲོང་རཱ་ཧུ་ལ་ཡིན་ལ། དེའི་འཁོར་གདོང་མོ་བཞི་ཡང་རེ་ཏི་མཆེད་
བཞི་ཡིན་པར་རྒྱུད་དྲག་ཤུལ་དབང་གི་ཊཱིཀྐ་ནས་བཤད་དོ། །མཆན།> གཞན་ཡང་ཙཎྜི་ཀ་ནི་
ཙ་མུཎྜིའམ་ཙར་ཙི་ཀར་ཡང་གྲགས་ལ། ཐུན་བརྒྱད་ལ་རྒྱུ་བའི་རྣལ་འབྱོར་མ་
བརྒྱད་ཀྱི་ཟླར་ཡོད་པས་ཕྱི་རོལ་མུ་སྟེགས་པ་རྣམས་ལའང་ཤིན་ཏུ་དར་རོ། །
ལྷ་མོ་རིགས་བཞི་ལས་དཔལ་ལྡན་མ་ལ་རྗེ་ཁོལ་གཉིས་རྒྱས་པར་མེ་ལྕེ་
འབར་མའི་གླེང་གཞི་དང་མཚན་གྱི་རྣམ་གྲངས་སོགས་གོང་དུ་བརྗོད་ཟིན་ལ། རང་
ལུགས་ཀྱི་ལྷ་མོ་ནི། གཙོ་བོར་དཔལ་ལྡན་མ་རྗེ་ཁོལ་གཉིས་ལས། རྗེ་མོ་ཡིན་ཚུལ་

100 བཀའ་བརྒྱུད་ཀྱི་བསྟན་སྲུང་།
དོགས་གནས་དང་བཅས་པ་བརྗོད་ཟིན་ལ། དེ་ལྟར་བརྗོད་མ་ཐག་པ་ལྟར། རལ་
གཅིག་མའམ་ཙཎྜི་ཀ་ཡང་མཚན་གྱི་རྣམ་གྲངས་ཡིན་པ་ཡང་། དཔལ་ཆེན་ཀརྨ་
པཀྵིའི་བསྐང་ཡིག་ཏུ།
གླིང་བཞི་རི་རབ་རྩེ་མོ་ནས། །
གནམ་ལྕགས་འབར་བའི་གཞལ་ཡས་ན། །
དཔལ་ལྡན་ལྷ་མོ་རལ་གཅིག་མ། །
ཕྲ་མེན་བཅུ་དྲུག་དབུ་ལ་རྫོགས། །
དུས་བཞིའི་ལྷ་མོ་དབུ་ལ་འཆར། །
ཞེས་ཨེ་ཀ་ཛ་ཊི་དང་། རཀྟ་ཀུན་གྱི་ཙ་མུཎྜི། །ཞེས་ཙཎྜི་ཀ་ཡིན་པར་གསུངས་སོ། །
དེ་ལྟ་བུའི་དཔལ་ལྷ་མོ་ནི་གསང་སྔགས་གསར་རྙིང་གི་རྒྱུད་མང་པོ་ནས་གསུངས་
ཤིང་། དཀྱིལ་འཁོར་ཕལ་མོ་ཆེར་སྐུ་དང་མཚན་གྱི་རྣམ་པ་མི་འདྲ་བའི་ཚུལ་དུ་མ་
བཞུགས་ལ། རྒྱུད་རྣམས་དང་། གཙུག་ལག་ཁང་དང་གྲུབ་མཆོག་རྣལ་འབྱོར་སྐྱོང་
བའི་བཀའ་སྲུང་དུ་མའི་ཚུལ་ཡང་བཟུང་བ་ཡིན་ཏེ། དེ་ཡང་སྔ་འགྱུར་གསང་
སྔགས་རྙིང་མར། གཙོ་བོར་མ་མོ་རྦོད་གཏོང་གི་རྒྱུད་རྣམས་དང་། དཔལ་གཤིན་
རྗེའི་གཤེད་དང་། ཕུར་པ་རྡོ་རྗེ་གཞོན་ནུའི་རྒྱུད་ཀྱི་རྣམ་གྲངས་སོགས་དེ་རྣམས་
ལས་བཤད་ཅིང་། སྒྲུབ་པ་བཀའ་བརྒྱད་ཀྱི་དཀྱིལ་འཁོར་དུ། མ་མོ་རྦོད་གཏོང་གི་
གཙོ་མོར་རྟག་པའི་མ་ལྔ་བཞུགས་ཤིང་། གཞན་འཇམ་དཔལ་གཤིན་རྗེ། འཇིག་
རྟེན་མཆོད་བསྟོད། དམོད་པ་དྲག་སྔགས་དེ་རྣམས་ཀྱི་ལྷ་སྣམ་དང་ཕུར་པ་རྡོ་རྗེ་
གཞོན་ནུའི་ཁོར་ཡུག་ལ་བཞུགས་སོ། །ཕྱིས་འགྱུར་གསར་མ་ལ། ལྷ་མོ་ནག་མོས་
དམ་བཅས་པའི་གཟུངས་མཚན་བརྒྱ་རྩ་བརྒྱད་པའི་བསྟོད་པ་གཉིས་བྱ་རྒྱུད་དུ་

རང་བྱུང་རྒྱལ་མོའི་ལོ་རྒྱུས། 101
གཏོགས་ལ། གཞན་ཕྱག་ན་རྡོ་རྗེ་རིག་པ་མཆོག་གི་རྒྱུད། སྤྱོད་རྒྱུད་ཕྱག་ན་རྡོ་རྗེ་
དབང་བསྐུར་བའི་རྒྱུད་ནས་ཀྱང་བཤད་ལ། རྣམ་སྣང་མངོན་བྱང་གི་དཀྱིལ་འཁོར་
ལྷ་སྣམ་དང་། ཡོ་གའི་དཀྱིལ་འཁོར་མང་པོའི་ཁོར་ཡུག་ལ་གཤིན་རྗེ་ལ་མ་མོས་
བསྐོར་བ་དང་། མ་མོའི་རིགས་མང་དུ་ཡོད་པས་དེ་རྣམས་སུའང་དཔལ་ལྷ་མོ་
བཞུགས། རྣལ་འབྱོར་བླ་མེད་ལ་མ་རྒྱུད་རྡོ་རྗེ་གདན་བཞིའི་བྱང་སྒོ་སྲུང་བའི་ལྷ་མོ་
འབར་བྱེད་མའང་དཔལ་ལྷ་མོ་ཡིན་པ་དང་། དེའི་བཤད་རྒྱུད་མན་ཨདྨ་ནས་ཀྱང་
བཤད། འཁོར་ལོ་བདེ་མཆོག་གི་ཡུམ་གྱི་གོ་ཆའི་ལྷར་ཡང་སྨིན་མཚམས་སུ་ཙཎྜི་ཀ་
དུད་ཁ་ཞེས་ཡོད་ལ། དཔལ་དུས་ཀྱི་འཁོར་ལོའི་གསུང་དཀྱིལ་གྱི་ཤར་གྱི་ལྷ་སྣམ་
ལ་ལྷ་མོ་ཙཎྜི་ཀ་ཡོད་པས། མདོར་ན་དཀྱིལ་འཁོར་དེ་རྣམས་ཐམས་ཅད་དུ་དཔལ་
ལྡན་ལྷ་མོ་འདི་བཞུགས་ཤིང་། དཔལ་ནཱ་རོ་པས་མར་པ་ལ་གདམས་པར། དགྱེས་
རྡོར་དང་གདན་བཞི་གཉིས་ཀའི་རྒྱུད་སྲུང་དཔལ་ལྡན་ལྷ་མོ་ཡིན་པ་དང༌། པཎ་
ཆེན་ནགས་རིན་གྱི་བཞེད་པར་བདེ་མཆོག་གི་བཀའ་སྲུང་ཡང་དཔལ་ལྡན་ལྷ་མོ་
ཡིན་པར་བཞེད། དུས་འཁོར་གྱི་ཆོས་བདག་མ་མོ་ཡིན་པར་ནི་དབང་ལེ་ལས་
གསལ་བར་གསུངས་སོ། །
གཞན་ཡང་རྒྱ་གར་རྡོ་རྗེ་གདན་གྱི་སྲུང་མ་ཡང་དཔལ་ལྷ་མོ་ཡིན་ལ། བོད་དུ་
ར་ས་འཕྲུལ་སྣང་གི་སྲུང་མ་མ་གཅིག་དཔལ་ལྷ་ཡང་དཔལ་ལྷ་མོ་ཡིན་པ་དང་། ཆོས་
འཁོར་ཟམ་ཡང་གི་སྲུང་མ་ཡང་དཔལ་ལྷ་མོ་< ཁྱད་པར་ཁམས་གསུམ་གྱི་སྲུང་མ།>ཡིན།
བཀའ་བརྒྱུད་གོང་མ་རྗེ་བཙུན་མི་ལའི་བཀའ་སྲུང་ལ་ཕྱིའི་གནས་བདག་བཀྲ་ཤིས་
ཚེ་རིང་མ། རྒྱལ་བ་འབྲི་གུང་པའི་བཀའ་སྲུང་ཨ་ཕྱི་ཆོས་སྒྲོན་མ། དཔལ་ཙ་རི་ཏྲའི་
སྲུང་མ་རྡོ་རྗེ་གཡུ་སྒྲོན་མ་སོགས་དེ་དག་ཀྱང་དཔལ་ལྷ་མོའི་སྐུའི་རོལ་པ་དང་མཚན་
གྱི་རྣམ་གྲངས་སོ། །གཞན་ཡང་དེར་མ་ཚད་སྐུའི་རྣམ་འགྱུར། མཚན་གྱི་རྣམ་གྲངས།
༡ མ་དཔེ་གཞན་དུ་<མནྟ་ཨ་ས་>གསལ།

102 བཀའ་བརྒྱུད་ཀྱི་བསྟན་སྲུང་།
སྐྱེ་རྒྱུད་སོགས་མི་འདྲ་བ་དུ་མ་འབྱུང་སྟེ། དཔལ་ལྷ་མོ་སྐྱེ་བ་བཅུ་གཉིས་ཀྱི་མཚང་
ནས་བསྐུལ་བའི་རྒྱུད་ནས་བྱུང་བ་སྒྲུབ་སྐོར་གྱི་དབུར་བཞུགས་པ་ནི།
ཧཱུྃ། མ་ཡི་སྐྱེ་བ་དང་པོ་ལ། །
ལྷ་དང་ལྷ་མིན་འཐབས་པ་ལས། །
ལྷ་རྣམས་ཀུན་གྱི་མདངས་སུ་སྤྲུལ། །
ལྷ་རྣམས་ཀུན་གྱི་དོན་ཡང་བྱས། །
མིང་ཡང་ལྷ་མོ་མདངས་ལྡན་མ། །
ལས་ལ་མ་གཡེལ་དམ་ལ་ཤོག །
སྐྱེ་བ་དེ་ཡི་ཕྱི་མ་ལ། །
ལྷ་མོ་བཙུན་དེ་མ་རུ་འགྱུར། །
འགྲོ་བ་སེམས་ཅན་དོན་མཛད་མ། །
མིང་ཡང་ལྷ་མོ་བཙུན་དེ་མ། །
སྐྱེ་བ་དེ་ཡི་ཕྱི་མ་ལ། །
ཤིང་གི་ལྷ་མོ་འོད་ཟེར་ཅན། །
སེམས་ཅན་ཟད་མེད་དོན་མཛད་མ
< སྨན་གྱི་ལྷ་མོ་ནོར་རྒྱུན་མ། ཤིང་གི་ལྷ་མོ་འོད་འཆང་མ། ནགས་ཀྱི་ལྷ་མོ་རྨ་བྱའི་མདངས་ལྡན་
མ། རྩི་ཡི་ལྷ་མོ་གྲུབ་པའི་བློ་གྲོས་མ་སྟེ། སྨན་གྱི་ལྷ་མོ་མཆེད་བཞི་ཞེས་ཆེ་མཆོག་གི་རྒྱུད་བདུད་
རྩི་བམ་བརྒྱད་མའི་འགྲེལ་པར་བི་མ་ལས་བཤད་དོ། །མཆན།>
མིང་ཡང་ལྷ་མོ་འོད་འཆང་མ། །
སྐྱེ་བ་དེ་ཡི་ཕྱི་མ་ལ། །

རང་བྱུང་རྒྱལ་མོའི་ལོ་རྒྱུས། 103
ཤིང་ཟེར་ལྷ་མོ་ཡེ་ཤེས་ཅན། །
ཤིང་གི་ལོ་མ་གོས་སུ་གྱོན། །
འབྲས་བུ་ཤིང་ཐོག་སྦྱིན་པར་བྱེད། །
མིང་ཡང་ལྷ་མོ་ཡེ་ཤེས་སྤྱན། །
སྐྱེ་བ་དེ་ཡི་ཕྱི་མ་ལ། །
ལྷ་མོ་ལྕགས་ཀྱུ་མ་རུ་གྲགས། །
དཀྱིལ་འཁོར་མཚམས་སུ་སྒོ་མ་མཛད། །
མིང་ཡང་ལྷ་མོ་ལྕགས་ཀྱུ་མ། །
སྐྱེ་བ་དེ་ཡི་ཕྱི་མ་ལ། །
ཕ་ནི་ཧྥུ་ཧན་བྱ་བ་ཡིན། །
མ་ནི་རླུང་སྒྲོལ་བྱ་བ་ཡིན། །
དེ་གཉིས་ཚོགས་པའི་སྲས་བྱུང་བ། །
མིང་སྲིང་ཟུང་གཅིག་བལྟམས་པ་ལས། །
མིང་པོ་མཛོད་དང་མཛོད་སྲུང་གཉིས། །
སྲིང་མོའི་མིང་ནི་འདི་ཤམ་ཤག 
ཁྱོད་རང་ ་ལི་དྲལ་བག་མར་བཏང་། །
བཏང་ཡང་ཆེན་མར་མ་གནང་སྟེ། །
མོ་ཡི་ལུས་ལ་ནལ་བུ་ཆེ། །
ཞེས་གྲགས།
༡ རི་ཁྲོད་ལོ་མ་གྱོན་མ་ཡིན། ༢ མ་དཔེ་གཞན་དུ་<མི་དྲལ་>ཅེས་གསལ།

104 བཀའ་བརྒྱུད་ཀྱི་བསྟན་སྲུང་།
ཁྱོ་ཡི་ནོར་སྐལ་བོང་བུ་གྲྭ་པ་བྱིན། །
ཁྱོ་ཡི་ནོར་སྐལ་རལ་གྲི་སྡིག་ཅན་བརྐུས། །
ཕྱིན་ལོག་དྲེའུ་ཕ་ལ་ཞོན། །
རྒྱ་མཚོའི་འགྲམ་དུ་ལྷན་གྱིས་ཕྱིན། །
རལ་གྲི་སྡིག་ཅན་ཤུབས་ནས་དྲངས། །
ལུས་ལ་ནལ་བུ་འཇུར་གྱིས་ཕྱུང་། །
ཤ་ནི་བསྐམས་ནས་ལྟོ་རུ་ཟོས། །
ཁྲག་དང་ཆུ་སེར་སྐོམ་དུ་འཐུངས། །
པགས་པ་མཉེས་ནས་སྐེད་ལ་དཀྲིས། །
ཁྱོ་མཆན་ཁུང་གཡས་སུ་ཁྲམ་ལ་བཏབ། །
རྒྱ་མཚོའི་འགྲམ་དུ་ལྕེབས་ཕྱིན་ལ། །
སྐྱེ་བ་དེ་ཡི་ཕྱི་མ་ལ། །
ལྷ་མོ་རེ་མ་ཛུ་རུ་གྱུར། །
ཡ་མ་འབར་བའི་ཆུང་མ་བྱས། །
མིང་ཡང་ལྷ་མོ་རེ་བ་ཛ། །
སྐྱེ་བ་དེ་ཡི་ཕྱི་མ་ལ། །
ཆུ་སྲིན་གདུག་པའི་ཆུང་མར་གྱུར། །
མིང་ཡང་ལྷ་མོ་རེ་བ་ཛུ། །
སྐྱེ་བ་དེ་ཡི་ཕྱི་མ་ལ། །
ཁྱོད་ནི་གདུག་པའི་དབང་མོ་ཆེ། །
མིང་ཡང་ལྷ་མོ་རེ་མན་ཏེ། །

རང་བྱུང་རྒྱལ་མོའི་ལོ་རྒྱུས། 105
སྐྱེ་བ་དེ་ཡི་ཕྱི་མ་ལ། །
ཡ་མ་འཇམ་དཔལ་ཆུང་མར་གྱུར། །
མིང་ཡང་ལྷ་མོ་རེ་བ་ཏི། །
དང་པོ་ཁྱོ་བོ་བསད་ནས་ཟོས། །
དེ་ནས་ཆེན་མ་བསད་ནས་ཟོས། །
དེ་ནས་ཁྱིམ་མཚེས་བྱིས་པ་ཟོས། །
དེ་ནས་དཔལ་ལྡན་ཤཱཀ་ཐུབ་ཀྱིས། །
ཕྱག་ན་རྡོ་རྗེ་མཐུ་ཡི་དབང༌། །
པདྨ་དབང་ཆེན་དབང་པོ་ཆེ། །
དེ་རུ་སྐུ་གསུང་ཐུགས་སྤྲུལ་ནས། །
རྨེ་རུ་རྩེ་ཡི་སྒོ་འགྲམ་དུ། །
བཟུང་ནས་བསྒྲལ་བར་བྱས་པ་ལས། །
དམ་ཚིག་ཅན་གྱི་གྲོགས་བྱ་དང་། །
གདུག་པའི་དགྲ་བགེགས་བསྒྲལ་ལོ་ཞེས། །
ཁས་བླངས་དམ་བཅས་དམ་ལ་བཏགས། །
གསང་མཚན་རྡོ་རྗེ་དཔལ་ལྡན་མ། །
དེ་ཙམ་མཚང་ལས་མི་རྒལ་དུ། །
མ་གཅིག་ལས་ལ་གཡེལ་བར་གདའ། །
ཧ་ཅང་མཚང་ལས་རྒལ་དྲགས་ན། །
མ་གཅིག་དམ་ལས་ལྡོག་པར་མཆིས། །
༡ སྐྱེ་རྒྱུད་འདིའི་དགོངས་པ་རྗེ་ཁོལ་གཉིས་ཀ་ངོ་བོ་གཅིག་ཏུ་མཛད་པས་གང་འདུལ་གྱི་སྐུའི་རོལ་པའོ། །

106 བཀའ་བརྒྱུད་ཀྱི་བསྟན་སྲུང་།
ཞེས་འབྱུང་ཞིང་། འདིའི་སྐྱེ་རྒྱུད་འདི་མེ་ལྕེ་འབར་མ་དང་འདྲ་མིན་དུ་འདུག་གོ །
གཞན་ཡང་ལྷ་མོའི་སྐུའི་རྣམ་འགྱུར་དང་མཚན་གྱི་རྣམ་གྲངས་ལ་བརྒྱུད་པ་
གཞན་ལས་བྱུང་བའི་ལྷ་མོའི་གཏོར་ཆོག་འགའ་ཞིག་ཏུ། <རྙིང་མ་མ་མོའི་རྒྱུད་སྣ་
ཚོགས་ལས་བྱུང་ཟེར་ཞིང་། རང་ལུགས་ལ་དཔལ་གཙུག་ལག་ཕྲེང་བས་ལྷ་མོའི་རིམ་ཁ་བསྒྱུར་
བའི་གླུད་རབས་སུ་མཛད་པ་ཡོད་དོ། །མཆན།>
དཔལ་ལྡན་གཉན་གྱི་རེ་བ་ཏི། །
ནམ་མཁའི་ཁམས་ན་བཞུགས་པའི་ཚེ། །
ནམ་མཁའི་ཁམས་ཀྱི་དཔལ་མོ་བཙན། །
དེ་ཡང་བྱང་ཤར་རེ་བ་ཏི། །
རི་རབ་ཟོམ་ན་བཞུགས་པའི་ཚེ། །
འབར་མ་མེ་ཁྱེར་གློག་ཕྲེང་འཛིན། །
ལྷ་སྲིན་དགུ་བརྒྱའི་ལིངས་པ་མོ། །
དེ་ཡང་བྱང་ཤར་རེ་བ་ཏི། །
རྒྱ་མཚོའི་གཏིང་ན་བཞུགས་པའི་ཚེ། །
མི་ཟད་དྲག་གྱོན་རལ་གཅིག་མ། །
ཀླུ་སྲིན་ཐམས་ཅད་དབང་སྡུད་མ། །
དེ་ཡང་བྱང་ཤར་རེ་བ་ཏི། །
དབང་ཕྱུག་ཉི་ཤུ་རྩ་བརྒྱད་ཀྱི། །
<ོརྙིང་མའི་སྒྱུ་འཕྲུལ་གྱི་རྒྱུད་རྣམས་སུ་རུ་ཏྲའི་འཁོར་མ་མོ་དབང་ཕྱུག་མ་ཉེར་བརྒྱད་དཔལ་ཧེ་
རུ་ཀས་རུ་ཏྲ་བཏུལ་ནས། དེ་རྗེས་ཁྲག་འཐུང་ཧེ་རུ་ཀ་རིགས་བཞིས་མ་མོ་དེ་རྣམས་ཆགས་པ་ཆེ་

རང་བྱུང་རྒྱལ་མོའི་ལོ་རྒྱུས། 107
བས་རེ་རེས་བདུན་རེ་ལ་རོལ་ཞིང་སྦྱོར་བ་མཛད་པས་འབངས་སུ་ཁས་བླངས་དམ་ལ་བཞག་པར་
བཤད། ལོ་རྒྱུས་འགར། དེ་དུས་དབང་ཕྱུག་ཉེར་བརྒྱད་ཀྱིས་གནས་ཉེར་བརྒྱད་དཔལ་ཧེ་རུ་ཀ་ལ་
ཕུལ་བའི་ཉེར་བཞི་རྒྱ་གར་ན་ཡོད། བོད་ན་བཞི་ཡོད་པ་ཕག་མོ་ནག་མོས་ཕུལ་བ་ཙ་རི། ཟླ་བ་
སྟག་མགོས་ཕུལ་བ་ལྷོ་བྲག་མཁར་ཆུ། བུང་སྣ་སེང་མགོས་གཙང་སྟག་ཚང་། རྣམ་ཐོས་སྐྱ་གའི་
མགོས་འབྲི་ཁུང་ཏེ་གྲོ་རྣམས་ཡིན་གསུངས། མཆན།>
གཙོ་མོ་མཛད་པ་དེ་ཡི་ཚེ། །
མི་བསྲུན་གཡག་མགོ་ཐོད་རློན་འཆང་། །
དེ་ཡང་བྱང་ཤར་རེ་བ་ཏི། །
མ་བདུན་གཙོ་མོ་མཛད་པའི་ཚེ། །
ཨེ་ཀ་ཛ་ཊི་རལ་གཅིག་མ། །
རྣལ་འབྱོར་ཚེ་འཛིན་དྲོད་ཉུལ་མ། །
དེ་ཡང་བྱང་ཤར་རེ་བ་ཏི། །
མ་བདུད་གཙོ་མོ་མཛད་པའི་ཚེ། །
རྡོ་རྗེ་ཤནྟཾ་ཀུན་གྲགས་མོ། །
ཤུགས་པ་ཀུན་གྱི་བཀའ་གཉན་མ། །
དེ་ཡང་བྱང་ཤར་རེ་བ་ཏི། །
<ཡང་སྔགས་རྙིང་མའི་ལོ་རྒྱུས་ལ་ལར་བར་སྣང་ཁམས་ཀྱི་གློག་མ་སྤྲིན་བྱ་བ་རི་རབ་ཀྱི་ཕྱོགས་
བཞི་ན་གནས་པ་ལ་སྲིང་མོ་བཞིར་གྲགས། དེ་རེ་རེས་བདུན་བདུན་སྤྲུལ་པས་མ་མོ་བདུན། དེ་
ཐམས་ཅད་བསྡོམས་པས་དབང་ཕྱུག་ཉེར་བརྒྱད་ཡིན། ཞེས་དང༌། ཡང་ཨེ་ཀ་ཛ་ཊི་མི་ཟེར་ཨེ་ཀ་
ཙ་ཏི་ཟེར། རཀྟའི་མཚོ་བཞི་ཟས་སུ་སྦྱིན་པས། དེར་གནས་པ་བསེའི་ལྷ་མོ་མཆེད་བཞི་ཡིན།

108 བཀའ་བརྒྱུད་ཀྱི་བསྟན་སྲུང་།
དེ་ལས་མ་མོ་བསེ་ལྕགས་དུང་གསུམ་སྟེ། བསྟན་མ་བཅུ་གཉིས་ཞེས་སོགས་འབྱུང་བའི་དོན་
བརྟགས་ན་དེ་ཐམས་ཅད་དཔལ་ལྷ་མོའི་རོལ་པ་སྟེ། རྩ་བ་སྐུ་གསུང་ཐུགས་ཀྱི་རེ་ཏི་མཆེད་
གསུམ། དེ་ལས་ཕྲིན་ལས་བཞིའི་ལྷ་མོ་རེ་ཏི་མཆེད་བཞི་སྟེ། ཞི་རྒྱས་དབང་དྲག་དཀར་སེར་
དམར་ནག་བཞི། མེ་ལྕེ་འབར་མར་ལྷ་མོ་རྗེ་ཁོལ་གཉིས། ཤ་ཟ་མ་ཁྲག་འཐུང་མ་སྟེ་བཞི་དང་།
དུད་སོལ་གྱི་ལོ་རྒྱུས་སུ། དུད་སོལ་མེ་ཐལ་བའི་ལྷ་མོ་སྟེ་བཞི། ཕྱག་བཞི་པའི་རྒྱུད་དང་སྒྲུབ་སྐོར་
འགར། ཙཎྜི་ཀ རྩ་འཇིབ་མ། ཤ་ཟ་མ། རྐང་ལྡག་མ་བཞི། ཇོ་བོ་རྗེའི་ཆོས་སྐྱོང་དམ་ཅན་ཤ་ཟ་
མ་མཆེད་བཞི། དུང་སྐྱོང་མ། ནམ་མཁའི་གོས་ཅན་མ། རྡོ་རྗེ་ཤུགས་ཅན་མ། རྡོ་རྗེ་འོད་ལྡན་མ་
སྟེ་བཞི་ཡང་བསེའི་ལྷ་མོ་བཞི། འདི་ཐམས་ཅད་ངོ་བོ་གཅིག་པས་རྩ་བ་རེ་ཏི་མཆེད་བཞི། དེ་རི་
རབ་ཀྱི་ཕྱོགས་བཞིར་གནས་པས་སྲིང་བཞི། རེ་རེས་བདུན་བདུན་བསྟན་པས་མ་མོ་བདུན་དྲིལ་
བ་ལས་དབང་ཕྱུག་མ་ཉེར་བརྒྱད་དང་། སྐུ་གསུང་ཐུགས་གསུམ་ལས། དུང་བསེ་ལྕགས་གསུམ་
རེ་རེ་ལས་ཕྲིན་ལས་བཞིའི་དབང་གིས་བཅུ་གཉིས་ཏེ་བསྟན་མ་བཅུ་གཉིས། དེ་ཐམས་ཅད་ལྷ་མོ་
ཉིད་ཀྱིས་གང་འདུལ་གྱི་རོལ་པ་སྟེ། དེང་སང་མངོན་རྟོགས་ཆེན་མོར་འཁོར་ལོ་ཐ་མ་ན་ཡོད་པ་
རྣམས་སོ། །ཡང་རྒྱུ་སྐར་ཉེར་བརྒྱད་ཁྲོས་པ་དབང་ཕྱུག་ཉེར་བརྒྱད་ཡིན་པ་རྙིང་མ་ཡོངས་གྲགས་
ལ་ཡོད་དོ། །མཆན།>
སྲིང་བཞི་གཙོ་མོ་མཛད་པའི་ཚེ། །
གླིང་བཞི་མགྱོགས་མ་ལྷ་ཡི་སྲིང་། །
ཉི་མའི་ཟེར་ལ་ཞོན་བྱེད་པ། །
དེ་ཡང་བྱང་ཤར་རེ་བ་ཏི། །
ལྷ་དང་ལྷ་མིན་གཡུལ་འཐབ་ཚེ། །
ལྷ་མོ་ཁྱོད་ཀྱི་ལྟེ་བ་ལ། །
ལྷ་རྣམས་ཀུན་གྱི་རྫོང་བཅས་ནས། །

རང་བྱུང་རྒྱལ་མོའི་ལོ་རྒྱུས། _109
ལྷ་མིན་རྣམས་ཀྱི་གཡུལ་ངོ་བཟློག །
དེ་ཕྱིར་དུང་དཀར་རྫོང་མར་གྲགས། །
དེ་ཡང་བྱང་ཤར་རེ་བ་ཏི། །
བསྟན་མའི་གཙོ་མོ་མཛད་པའི་ཚེ། །
བདག་ཉིད་རྡོ་རྗེ་ཀུན་གྲགས་མ། །
དེ་ཡང་བྱང་ཤར་རེ་བ་ཏི། །
དམ་ཚིག་གཙོ་མོ་མཛད་པའི་ཚེ། །
མོ་བཙུན་རྡོ་རྗེ་གཡར་མོ་བསིལ། །
རྣལ་འབྱོར་གྲོགས་བྱེད་གསང་སྔགས་སྐྱོང་། །
དེ་ཡང་བྱང་ཤར་རེ་བ་ཏི། །
ཞེས་དང༌། རྙིང་མའི་མ་མོའི་མདོས་གཞུང་དུ།
མི་མངོན་ཆོས་ཀྱི་དབྱིངས་ཉིད་མོ། །
ཕྱི་ལྟར་ཤེས་རབ་ཕ་རོལ་ཕྱིན། །
ནང་ལྟར་ཀུན་ཏུ་བཟང་མོ་ཡིན། །
གསང་བ་སྲིད་པའི་རྒྱལ་མོ་ཡིན། །
ཉིད་བཞིའི་མུ་ཁ་ལེ་མ་སྟེ། །
ཡང་དག་གསང་བའི་མཚན་གསོལ་བ། །
སངས་རྒྱས་ཁྲོས་པའི་རྒྱལ་མོར་མཛད། །
བདེ་ཀློང་ཀུན་གྱི་གཙོ་མོ་ཡིན། །
བྱོན་ནམ་དེ་ནི་གང་དུ་བྱོན། །

110 བཀའ་བརྒྱུད་ཀྱི་བསྟན་སྲུང་།
གླིང་བཞི་ལྷ་ཡི་ཡུལ་དུ་བྱོན། །
ལྷ་ཡི་རྒྱལ་པོས་མཚན་གསོལ་བ། །
བཀྲ་ཤིས་ལྷ་མོ་མདངས་ལྡན་མ། །
ལྷ་མིན་ནང་དུ་བྱོན་པའི་ཚེ། །
ལྷ་མིན་རྒྱལ་པོས་མཚན་གསོལ་བ། །
ལྷ་མོ་ཨུ་མ་དེ་ཝི་མཛད། །
དམྱལ་བའི་གནས་སུ་བྱོན་པའི་ཚེ། །
དམྱལ་བའི་རྒྱལ་པོས་མཚན་གསོལ་བ། །
དཔལ་གྱི་ལྷ་མོ་ན་རཀ་མོ། །
ཡི་དྭགས་གནས་སུ་བྱོན་པའི་ཚེ། །
ཡི་དྭགས་རྒྱལ་པོས་མཚན་གསོལ་བ། །
དཔལ་ཆེན་ལྷ་མོ་ཁ་འབར་མ། །
བྱོལ་སོང་གནས་སུ་བྱོན་པའི་ཚེ། །
བྱོལ་སོང་རྒྱལ་པོས་མཚན་གསོལ་བ། །
དཔལ་གྱི་ལྷ་མོ་སེངྒེ་མགོན། །
མི་ཡི་ཡུལ་དུ་བྱོན་པའི་ཚེ། །
ཤཱཀྱ་ཐུབ་པས་མཚན་གསོལ་བ། །
དཔལ་ཆེན་ཀུན་ཏུ་བཟང་མོ་ཡིན། །
ཞེས་གསུངས་པས། ཡ་གི་གསང་སྔགས་ཀྱི་དཀྱིལ་འཁོར་རྣམས་ནས། མར་འགྲོ་
བ་རིགས་དྲུག་གི་གནས་ལ་སོགས་པ་ཐམས་ཅད་དུ་ལྷ་མོའི་སྐུའི་རོལ་པས་ཁྱབ་

རང་བྱུང་རྒྱལ་མོའི་ལོ་རྒྱུས། 111
བོ། ། <འདི་ནི་རྙིང་མའི་སྒྱུ་འཕྲུལ་ཞི་བའི་རྒྱུད་རྣམས་སོགས་ཞི་བ་མཐའ་དག་དང་། ཐུགས་རྗེ་
ཆེན་པོའི་གཏེར་མ་ལ་སོགས་པའི་རྙིང་མར་གཏོགས་པ་ཐམས་ཅད་དུ་གང་འདུལ་གྱི་སྤྲུལ་པའི་སྐུ་
ཐུབ་པ་དྲུག་གསུངས་པ་དང་། བདེ་མཆོག་མཁའ་འགྲོ་རྒྱ་མཚོ་ནས། མ་གི་ན་རག་དམྱལ་བ་ནས་
ཡ་གི་གཟུགས་མེད་སྲིད་རྩེའི་བར་རྣལ་འབྱོར་མ་སོ་བདུན་གྱི་སྐུའི་རོལ་པ་དང་རྣམ་འཕྲུལ་གྱིས་
ཁྱབ་པ་རྣམས་དངོས་སུ་དཀྱིལ་འཁོར་ལ་བཀོད་པ་ཡོད་ལ། དེ་རྣམས་དང་དགོངས་པ་མཐུན་ནོ། །
མཆན།> དེ་ལྟར་སྐུ་ཅིར་ཡང་བསྟན་ཀྱང་ངོ་བོ་དཔལ་ལྡན་ལྷ་མོ་ཉིད་གཅིག་པུའི་
རོལ་པ་ཡིན་ནོ། །གཅིག་པུའི་ཉམས་ཀྱིས་དུ་མའི་གར་མཛད་དོ། །ཞེས་གསུངས་
པ་དང་དོན་མཐུན་ཞིང་། རང་ལུགས་ཀརྨ་ཀཾ་ཚང་གི་ཐུན་མོང་མ་ཡིན་པའི་ལྷ་མོ་
སྐོར་གསུམ་ནི་ལྕགས་ཕུར་བདུན་མ། དཔོན་གཡོག་གསུམ་མ། སྐུ་གསུམ་ལྷ་མོ་
གསུམ་དུ་ཡོད་པ་ལས། དེ་དག་ལས་དེང་སང་ཡོངས་གྲགས་ཕྱག་བཞི་མ་འདི་
ལྕགས་ཕུར་བདུན་མ། དཔོན་གཡོག་གསུམ་མའི་གཙོ་མོ་<་དབུས་སུ་ཐུགས་ཀྱི་ལྷ་མོ་
རེ་བ་ཏི་ཞལ་གསུམ་ཕྱག་དྲུག གཡས་སུ་གསུང་གི་ལྷ་མོ་རེ་བ་ཛུ། གཡོན་དུ་སྐུའི་ལྷ་མོ་རེ་བ་
ཛདམར་མོ། འཁོར་དུར་ཁྲོད་ཀྱི་མ་མོ་བརྒྱད། སྲིན་མོ་ཟ་བྱེད་གདོང་དམར་མ། མ་མོ་གཏུམ་
དྲག་བརྔམ་པ་མ། བདུད་མོ་ནག་མོ་ཁ་འབར་མ། མ་མོ་ནག་མོ་ལག་དམར་མ། སྒྲོལ་གིང་ནག་མོ་
མཐུ་ཆེན་མ། ལྷ་མོ་ཆེན་མོ་ཙར་ཙི་ཀ བང་རིམ་རྣམ་གསུམ་མ་མོ་དང་། རྡོ་རྗེ་བདུད་སྲིན་མ་མོ་སྡེ་
བརྒྱད་ཡིན་ལ། དེང་སང་འཁོར་ལོ་དང་པོར་དབུགས་ལེན་བརྒྱད་ཀྱི་ཡུམ་བརྒྱད་དོ། །དྲེགས་པ་
དོན་གཉིས་ཀྱང་འདིའི་འཁོར་རོ། །མཆན།>ཕྱག་གཉིས་མ་རལ་གྲི་དང་ཁ་ཊཾ་ག་འཛིན་
པ་དྲེའུ་ཞོན་པ། སྐུ་གསུམ་ལྷ་མོའི་གཙོ་མོ་ཐུགས་ཀྱི་ལྷ་མོ་རེ་བ་ཏི་ཞལ་གསུམ་
<དབུས་མཐིང་གཡས་དཀར་གཡོན་དམར།> ཕྱག་དྲུག་<ཕྱག་དང་པོ་གཉིས་གྲི་ཐོད་དང་
གཡས་རལ་གྲི་ཞགས་པ་གཡོན་ཁ་ཊཾ་ག་དགྲ་སྟ་སྟེ། ཞབས་བཞི་བོང་བུ་གྲྭ་དམར་ལ་ཞོན་
པ།>གཙོ་འཁོར་གསུམ་<གཡས་སུ་རེ་བ་ཛུ་ནག་མོ་གྲི་ཐོད་འཛིན་པ་དྲེལ་ལ་ཞོན་པ། གཡོན་

112 བཀའ་བརྒྱུད་ཀྱི་བསྟན་སྲུང་།
དུ་རེ་བ་ཛ་རལ་གྲི་དང་ཐོད་པ་འཛིན་པ་སེང་ལ་ཞོན་པ། མཆན།> གྱི་སྟེང་དུ་འཁོར་གྱི་དུར་
ཁྲོད་ཀྱི་མ་མོ་བརྒྱད་ཀྱིས་<གཡས་སུ་བ་ལམ་དྲེའུ་སྣ་རྩེ་གསུམ་དང་དྲེལ་གྱི་མཐུར་མདའ་
འཛིན་པ་བོང་བུ་ལ་ཞོན་པ། གཡོན་རྩེ་སྨན་མདོག་ལྡེམ་ཐོད་དབྱུག་དང་བ་དན་འཛིན་པ་སོ་བུ་ལ་
ཞོན་པས་དྲེལ་འདེད་པ། མཆན།>བསྐོར་བས་གཙོ་འཁོར་བཅུ་གཅིག དེ་རྣམས་ཀྱི་
ཆོས་སྐོར་ནི་ལྷ་མོ་སྐོར་གསུམ་ཡིན་ཞིང་། ཡོངས་གྲགས་ཀྱི་ལྷ་མོ་རང་བྱུང་མ་ཕྱག་
བཞི་མ་འདི་གཞུང་ལྕགས་ཕུར་བདུན་མ་<དཔལ་ལྷ་མོ་ཕྱག་བཞི་མ་འདིའི་འཁོར་གཞུང་
ནས་བཤད་པ་ཕུར་བུ་མ་བདུན་ཡིན་ལ། དེ་ཡང་ལྕགས་ཀྱི་ཕུར་པ་བདུན་ལས་མཁན་མ་ཕུར་
ཞབས་ཅན་དུ་བསྐྱེད། དེ་ལ་མ་མོ་བདུན་དུ་གྲགས། དགྲ་བོ་འགུགས་པའི་ཚེ་སྤྱང་ཞོན་མ་བདུན།
ཕུར་གདབ་ཕུར་བུ་མ་བདུན། སྒྲལ་བ་ཟངས་རལ་མ་བདུན། བཟློག་པ་མཚོན་འཁོར་མ་བདུན་
ནོ། །དེས་ལྷ་མོ་ཕྱག་བཞི་མ་འདི་ལ་སྔོན་ལྷ་མོ་ལྕགས་ཕུར་བདུན་མར་གྲགས། པདྨས་མཛད་པའི་
གཞུང་ལའང་གཞུང་ལྕགས་ཕུར་བདུན་མར་གྲགས། དེང་སང་མངོན་རྟོགས་ཆེན་མོར་ཕྱོགས་
བཞིར་བདུན་རེ་བསྐྱེད་པ་རི་རབ་ཀྱི་ཕྱོགས་བཞིར་བདུན་རེ་གནས་པས་དབང་ཕྱུག་ཉེར་བརྒྱད་
ཀྱི་སྤྲུལ་གཞིར་བཤད་པ་དང་འབྱོར་རོ། །མཆན།>སོར་བཞག་ཡིན་ལ། གྲུབ་ཆེན་པཀྵིའི་
ཞལ་གཟིགས་མ་མགོན་ཞལ་སྦྱོར་གྱི་ལྷ་མོ་ནི་སྐུ་གསུམ་ལྷ་མོའི་གཙོ་མོའི་ཕྱག་
གཉིས་མར་ཡང་རེས་འགའ་ཡོད་པ་དེ་ཡིན་ལ། ཕྱག་བཞི་མ་ནི་ཀུན་གྱི་རྩ་བའམ་
སྙིང་པོ་ལྟ་བུ་ཡིན་པ་ལ་དགོངས་ནས། རྗེ་རང་བྱུང་བས་དཔོན་གཡོག་གསུམ་མའི་
གཙོ་མོ་ཡང་ཕྱག་བཞི་མ་ཁོ་ནས་མཛད་ནས། དེ་གཉིས་གཅིག་ཏུ་བསྡོམས་ནས་
མངོན་རྟོགས་མཛད་པ་དང་། དྲུང་མཐོང་བ་དོན་ལྡན་གྱིས་ཞལ་སྦྱོར་གྱི་གཙོ་མོ་
ཡང་ཕྱག་བཞི་མ་དང་འདི་ཀར་མཛད་དོ། །
<
འཁོར་ཕལ་ཆེར་གྱི་དོགས་དཔྱོད་ལོ་རྒྱུས་ཞར་ལ་སྐབས་སོ་སོར་མཆན་བུས་ཕུལ་ཡོད་
ལ། དུས་བཞིའི་ལྷ་མོ་ནི་དཔལ་ལྷ་མོའི་དབུའི་རལ་པ་ལས་སྤྲུལ་པ་སྟེ། སྒྲུབ་སྐོར་གྱི་བསྒྲལ་ལས་
༡ མ་དཔེ་གཞན་དུ་< སྣ་རྩེ་སྣ་རྩེ་ཟ་>གསལ།

རང་བྱུང་རྒྱལ་མོའི་ལོ་རྒྱུས། 113
ལ་ལར་འདི་རྣམས་སོ་སོའི་ཐུགས་ཀ་ནས་འབྱུང་བ་རེ་རེ་བྱུང་ནས་དམིགས་བྱའི་རྣམ་ཤེས་སྤར་བ་
ཡང་ཡོད། དེའང་དཔྱིད་ཀྱི་རྒྱལ་མོའི་ཐུགས་ཀ་ནས་རླུང༌། དབྱར་གྱི་མེ། སྟོན་གྱི་ས། དགུན་གྱི་
ཆུའོ། །རྙིང་མའི་རྒྱུད་ལ་ལ་ནས་བཞོན་པ་ཅན་ཡང་བཤད་ལ། དཔྱིད་ཀྱི་རྒྱལ་མོ་ཤ་བ། དབྱར་གྱི་
རྒྱལ་མོ་འབྲུག སྟོན་གྱི་རྒྱལ་མོ་སྟག དགུན་གྱི་རྒྱལ་མོ་ཆུ་གླིང་ལ་ཞོན་པ་ཡོད། མངོན་རྟོགས་ཆེན་
མོར་འདི་རྣམས་ལ། དབྱིངས་རུང་མ། གློག་འགྱུ་མ། གློག་ལྕམ་མ། གློག་སྤྲིན་མ་ཞེས་འདུག་
པས། དཔལ་ལྷ་མོའི་རོལ་པའི་ལྷ་མིན་བུ་མོ་གློག་འགྱུ་མེ་འབར་ནི་ལས་ཀྱི་གློག་མ་སྤྲིན་བྱ་བ་
ཡང་འདི་རྣམས་ཡིན་འདུག་གོ །དམག་གི་རྒྱལ་མོ་བཞི་ནི། མེ་ལྕེ་འབར་མར། བདུད་མོ་རེ་བ་
ཏིའི་ལོ་རྒྱུས་སྐབས། བདུད་ཀྱི་དམག་གི་རྒྱལ་མོ་དང་། གླིང་གི་མ་མོ་དང་ཞེས་འབྱུང་བ་དེ་ཡིན་
ལ། དམག་རྒྱལ་མ་བཞི་མ་མོ་རྦོད་གཏོང་གི་དཀྱིལ་འཁོར་གྱི་སྒོ་སྲུང་ལ་ཡོད། གླིང་གི་མ་མོ་ཞེས་
པ་ཡང་དུས་བཞིའི་ལྷ་མོ་གླིང་བཞི་ན་གནས་པའོ། །འབར་མ་དགུ་ནི་གཙོ་བོ་དཔལ་ལྷ་མོ་ཉིད་
ཡིན་པ། གསལ་འཛིན་འབར་བ་ཀློང་དགུ་མོ། །ཡུམ་ཆེན་འབར་མ་ད་ཚུར་བྱོན། །ཞེས་བསྐུལ་དུ་
ཡོད་པ་དེའོ། །གཞན་བརྒྱད་ནི་དྲི་མེད་བཤགས་རྒྱུད་དང་སྒྱུ་འཕྲུལ་བླ་མའི་རྒྱུད་སོགས་ནས།
ཀུན་གྱི་ཁྱབ་གཞི་གཉིས་རིགས་དྲུག་སྤྱིའི་གནས་སྤོར། གཞན་དྲུག་སྤྲུལ་སྐུ་ཐུབ་པ་དྲུག་གི་རྣམ་
འཕྲུལ། རིགས་དྲུག་གི་གནས་ནས་སྤོར་བས། སྤོར་བྱེད་བརྒྱད་ཅེས་སུའང་གྲགས་པ་དེ། དེ་ཡང་
སྤྱིའི་སྤོར་བྱེད་གཉིས་ནི། ཚེ་གསུམ་འབར་མ་དཀར་མོ་དང་། སྙིང་འདྲེན་ཆེན་མོ་གཉིས་ཀུན་
བཟང་ཡབ་ཡུམ་གྱི་ཐུགས་ལས་སྤྲུལ། གཡུལ་གཞི་འགས་མ་སྔོན་མོ་ལྷ་མ་ཡིན་གྱི་སྤོར་བྱེད།
མྱོས་བྱེད་ཆེན་མོ་ལྗང་མོ་ལྷའི་སྤོར་བྱེད། དམར་མོ་འབེབས་མཁན་དམར་མོ་ཡི་དྭགས་ཀྱི་སྤོར་
བྱེད། གཟི་འཕྲོག་འབར་མ་སྨུག་ནག་མིའི་སྤོར་བྱེད། སྔོན་མོ་འབེབས་མཁན་སྔོ་ནག་དམྱལ་བའི་
སྤོར་བྱེད། སྲོག་འཕྲོག་གཏུམ་མོ་དཀར་མོ་དུད་འགྲོའི་སྤོར་བྱེད་དེ་སྤྲུལ་སྐུ་ཐུབ་པ་དྲུག་གི་ཐུགས་
ལས་སྤྲུལ་པ་ནི་རིགས་དྲུག་གནས་ནས་འདྲེན་པའམ་སྤོར་བས་མ་ཧཱ་ཡོ་ག་སྒྱུ་འཕྲུལ་གྱི་རྒྱུད་
རྣམས་སུ་སྤོར་བྱེད་བརྒྱད་དུ་གྲགས་སོ། །དོན་དུ་རིགས་དྲུག་གི་གནས་སུ་དཔལ་ལྷ་མོའི་སྐུའི་

114 བཀའ་བརྒྱུད་ཀྱི་བསྟན་སྲུང་།
རོལ་པས་ཁྱབ་ཚུལ་གོང་དུ་གྲངས་པ་དེ་རྣམས་དང་ངོ་བོ་གཅིག་གམ་སྙམ་ལ། འདི་རྣམས་འཇིག་
རྟེན་པའི་ཚུལ་བཟུང་བའི་སྐབས། དབང་པོ། གཤིན་རྗེ། ཀླུ། གནོད་སྦྱིན། མེ་ལྷ། སྲིན་པོ། རླུང་
ལྷ། དབང་ལྡན། དེ་ཕྱོགས་སྐྱོང་བརྒྱད་ཀྱི་བུ་མོའམ་སྲིང་མོའི་ཚུལ་དྲག་ཏུ་ཁྲོས་པས་མ་མོའི་རྒྱུད་
རྣམས་སུ་འབར་མ་བརྒྱད་ཅེས་བཤད་དོ། །མཆན།>
དཔལ་ལྡན་ལྷ་མོ་འདི་ཉིད་ཀྱི་མན་ངག་ཕྱག་བཞེས་ཀྱི་རིམ་པའི་བླ་མ་བརྒྱུད་
པ་གང་ལས་བྱུང་བའི་རིམ་པ་བརྗོད་ན། སྤྱིར་ལྷ་མོ་འདི་རྒྱ་བོད་གཉིས་ཀར་དར་
བས་ལོ་པཎ་མང་པོ་ལས་བརྒྱུད་པས་བླ་མ་བརྒྱུད་པའི་རིམ་པ་ཤིན་ཏུ་མང་བས་
བརྗོད་ཀྱིས་མི་ལང་ཡང་། བྱེ་བྲག་ཏུ་སྒྲུབ་བརྒྱུད་རིན་པོ་ཆེ་འདི་ལ་ཇི་ལྟར་བྱུང་
ཚུལ་ནི། སྤྱིར་གསང་སྔགས་གསར་རྙིང་གཉིས་ལས་འདི་རྙིང་མ། དེ་ལ་བཀའ་
གཏེར་གཉིས་ལས་གཏེར་མ་ཡིན་ཞིང་། དེ་ཡང་སློབ་དཔོན་པདྨ་སམྦྷ་ཝ་ཞེས་སྤྲུལ་
པའི་སྐུ་གྲུབ་པ་དང་རིག་པ་འཛིན་པ་ཐམས་ཅད་ཀྱི་གཙུག་རྒྱན་དུ་གྱུར་པ་དེས་སྒྲུབ་
པ་བཀའ་བརྒྱད་ལས་མ་མོ་རྦོད་གཏོང་གི་རྒྱུད་ལ་བརྟེན་ནས་དཔལ་ལྷ་མོའི་སྒྲུབ་
ཐབས་གནམ་གྱི་སྐར་མ་ཙམ་མཛད་ཅིང་། བྱེ་བྲག་རྒྱུད་ཐམས་ཅད་ཀྱི་དགོངས་པ་
མ་མོ་སྲོག་གཅིག་ཏུ་བསྒྲུབས་པ། མ་མོ་འབུམ་གྱི་སྲོག་གི་ཊིཀྐ། མཁའ་འགྲོ་མ་བྱེ་
བའི་གཙོ་མོ། སྲིད་གསུམ་མ་མོའི་སྲོག་སྒྲུབ་ཅེས་བགྱི་བ་འདི་མཛད་ནས། མངའ་
བདག་ཁྲི་སྲོང་ལྡེ་བཙན་<རྒྱལ་པོ་ཁྲི་སྲོང་ལྡེ་བཙན་ལ་གནང་ཚུལ་མགོན་པོའི་སྐབས་སྤར་
ནག་མའི་ལོ་རྒྱུས་དེ་ཀ་ཡིན། མཆན།>ལ་གདམས་པས་སྲིད་པ་གསུམ་ཡང་འགུལ་ཞིང་
འདེགས་པ་ཙམ་གྱི་ཆོ་འཕྲུལ་བྱུང་ངོ༌། །དེ་ནས་ཕྱི་རབས་ཀྱི་དོན་དུ་སྨོན་ལམ་
བཏབ་ནས་གཏེར་དུ་<གོང་དུ་མགོན་པོའི་ལོ་རྒྱུས་སུ་རྒྱས་པར་ཡོད་པ་ལྟར། ཟམ་ཡང་
སྔགས་ཁང་དུ་གཏེར་དུ་སྦས་པ་སྤར་ནག་མར་བཤད་དོ། །མཆན།>སྦས་སོ། །དེ་ནས་ཡུན་
རིང་ཞིག་ལོན་པ་དང༌། བསམ་བཞིན་དུ་སྲིད་པ་ཉེ་བར་བླངས་པ་ལས་དང་སྨོན་

རང་བྱུང་རྒྱལ་མོའི་ལོ་རྒྱུས། 115
བྱ
ལམ་མཐུན་པ་པུ་རངས་པ་ཞང་བཙུན་དར་མ་རིན་ཆེན་ཞེས་བགྱི་བ་ལ་དཔལ་ལྷ་
མོའི་ལུང་བསྟན་དང་ཆོ་འཕྲུལ་བསམ་གྱིས་མི་ཁྱབ་པ་བྱུང་ནས་གཏེར་བཏོན་པས།
དེའི་དུས་སུ་རླུང་ནག་འཚུབ་མ་འཛམ་གླིང་ཁྱབ་པ་ཙམ་གྱི་ནང་ནས་དཔལ་ལྷ་མོ་
འཁོར་བཅས་ཞལ་གཟིགས་ཤིང་ནུས་མཐུ་དང་ཕྲིན་ལས་དཔལ་ཧེ་རུ་ཀ་དང་
མཉམ་པར་བྱུང་ངོ༌། །དེས་གཙང་ལ་སྟོད་ཀྱི་ཁྱུང་པོ་སྟག་ཤམ་ཅན་ལ་གནང་། ཕྲིན་
ལས་རྣམ་པ་བཞི་ལ་ཐོགས་པ་མེད་ཅིང་སྲིད་པ་གསུམ་གྱི་ལྷ་འདྲེ་བྲན་དུ་བཀོལ་བ་
ཞིག་བྱུང་བར་འདུག དེས་སྐྱུ་ར་རྒྱལ་བ་ཡེ་ཤེས་ཞེས་པ་ལ་གནང་། དབུས་གཙང་
ཁམས་གསུམ་ལ་གྲགས་ཤིང་ནུས་པ་དཔལ་ལྡན་ལྷ་མོ་ཉིད་དང་མཉམ་པར་བྱུང་།
དེས་ཕྱག་བླ་ཆེན་མགོན་པོ་ལ་གནང༌། སྤྲུལ་པའི་སྐུ་ཆེན་པོ་མཆོག་ཐུན་མོང་གི་
དངོས་གྲུབ་ཆེན་པོ་ཐོབ། དགེ་འདུན་གྱི་སྡེ་བསམ་གྱིས་མི་ཁྱབ་པ་བཙུགས་ཤིང་
གྲགས་པ་ཉི་ཟླ་དང་མཉམ་པ་ཞིག་བྱུང་བར་འདུག དེས་སྟོང་དཔོན་ཤེས་རབ་
མགོན་པོ་ལ་གནང་། སྲུང་མ་དཔལ་ལྡན་ལྷ་མོ་དང་ནུས་མཐུ་མཉམ་ཞིང་། སངས་
རྒྱས་ཀྱི་བསྟན་པ་ཕྱོགས་མེད་དུ་དར་ཞིང་རྒྱས་པར་མཛད་པ་ཞིག་བྱུང་བར་འདུག
དེས་དཔལ་ལྡན་དུས་གསུམ་མཁྱེན་པ་ལ་གནང་ངོ༌། །དེ་རྣམས་ནི་སྒྲུབ་སྐོར་གྱི་
དབུར་འབྱུང་བའི་བླ་མ་བརྒྱུད་པའི་ལོ་རྒྱུས་ཡིན་ལ།
ཡང་རྗེ་དུས་མཁྱེན་གྱི་རྣམ་ཐར་དུ། མདོ་ཁམས་ཡུལ་ཏྲེ་ཤོད་གངས་ཀྱི་ར་
བར་སྤོ་ཆུང་ལྷ་གདོང་དཀར་པོ་ཞེས་བྱ་བར་ཡབ་གཤིན་རྗེའི་གཤེད་ཀྱི་རྣལ་འབྱོར་
པ་སྒོམ་པ་རྡོ་རྗེ་མགོན་< ལོ་རྒྱུས་ལ་ལར་སྟོང་དཔོན་ཤེས་རབ་མགོན་པོ་དུས་མཁྱེན་གྱི་ཡབ་
ཀྱི་མཚན་ཡིན་པ་འདྲ་ཞིག་འདུག་ཀྱང་ཡབ་ཀྱི་མཚན་རྡོ་རྗེ་མགོན་པོ་ཡིན་པས་ན་ཤེས་རབ་
མགོན་པོ་མེས་པོའི་མཚན་ནོ། །བརྒྱུད་པ་ཉེ་བའི་དབང་དུ་མཛད་ནས་ཡབ་མ་བགྲངས་པ་འདྲ།
མཆན།>དང་། ཡུམ་རང་བཞིན་གྱི་རྣལ་འབྱོར་མ་ལྷ་ཐོག་བཟའ་སྒང་ལྕམ་མིང་

116 བཀའ་བརྒྱུད་ཀྱི་བསྟན་སྲུང་།
འདྲེན་ཞེས་བྱ་བའི་སྲས་སུ་སྐུ་འཁྲུངས། དགེ་འཕེལ་ཞེས་བྱ་བར་མཚན་གསོལ།
དེ་ནས་མེས་པོ་སྒོམ་པ་བགྲེས་པོ་དང་ཡབ་ལ་དཔལ་ལྡན་ལྷ་མོ་རང་བྱུང་རྒྱལ་མོའི་
ཐུགས་ཀྱི་སྲོག་སྒྲུབ་ཞུས་ཏེ། སྒྲུབ་པ་མཛད་པས་རིང་པོར་མ་ཐོགས་པར་སྒྲུབ་པ་
བརྙེས་པར་གྱུར་ཏོ། །ཞེས་འབྱུང་བས། རྗེ་དུས་མཁྱེན་གྱི་མེས་པོ་དང་སྟོང་དཔོན་
ཤེས་རབ་མགོན་པོ་གཉིས་གཅིག་གམ་སྙམ་མོ། །དེའི་ཚེ་རྒྱ་གར་ལྷོ་ཕྱོགས་ཀྱི་བླ་
མ་བེ་རོ་<དངུལ་ཆུའི་བཅུད་ལེན་གྲུབ་པས་དངུལ་ཆུ་བེ་རོ་པར་གྲགས། དུས་མཁྱེན་དང་ཞང་
ཚལ་པ་གཉིས་ཀའི་བླ་མ་དེ་ཡིན། མཆན།> ཙ་ན་བཛྲ་དང་མཇལ་ནས་གདམས་པ་མང་
པོ་དང་ཁྱད་པར་བྲམ་ཟེ་མཆོག་སྲེད་ལུགས་ཀྱི་མགོན་པོ་གྲི་གུག་གསན། སྐུ་གཞོན་
ནུའི་དུས་ནས་མ་མགོན་གྱི་སྒྲུབ་པ་མཆོག་ཏུ་བརྙེས་ཤིང་། ཁྱད་པར་དཔལ་ལྡན་ལྷ་
མོ་བདུད་འདུལ་རང་བྱུང་རྒྱལ་མོ་མངོན་སུམ་དུ་ཞལ་གཟིགས། ཤིན་ཏུ་སྲ་བའི་
བྲག་ལ་ཕྱག་ཞབས་ཀྱི་རྗེས་བཀོད་པ་སོགས་ཀྱི་གྲུབ་རྟགས་བསྟན། འདུ་ཏུའི་གྲོང་
ན་དགྲ་ཞིག་ཡོད་པ་གློ་བུར་དུ་རྟས་བརྡབས་ནས་ཤི་བས་ཆོས་སྐྱོང་གི་ནུས་པ་ཐོན་
པའི་གྲགས་པས་ཁྱབ་པར་གྱུར་ཏོ། །དགུང་ལོ་བཅུ་དྲུག་པ་ལ་ཆོས་འཁོར་ཀ་བྲག་
ཏུ་རྔོག་ལོའི་སློབ་མ་མཆོག་གི་བླ་མས་མཁན་པོ་དང༌། ཕྱག་སེངྒེ་གྲགས་ཀྱིས་ལས་
སློབ་མཛད་ནས་རབ་ཏུ་བྱུང་ཞིང་དཔལ་ཆོས་ཀྱི་གྲགས་པར་མཚན་གསོལ། དགུང་
ལོ་ཉི་ཤུ་ལ་དབུས་སུ་བྱོན། གྲྭ་ཐོག་གཅིག་གསང་ཕུར་ཡང་བཞུགས་ཤིང་། གཞན་
ཡང་ཞང་ཤ་ར་བ་སོགས་བཀའ་གདམས་ཀྱི་བླ་མ་ཡང་མང་དུ་བསྟེན། དཔལ་རྒུ་ལོ་
དང་མཇལ་ནས་ཡི་དམ་ཕག་མོ་རིན་ཆེན་རྒྱན་དྲུག་དང་ཆོས་སྐྱོང་བྱ་རོག་མར་
གྲགས་པ་ཕྱག་བཞི་པའི་སྐོར་རྣམས་གསན། མཁན་པོ་མལ་འདུལ་འཛིན་སློབ་
དཔོན་ཡེ་ཤེས་བློ་གྲོས། གསང་སྟོན་མཁན་པོའི་གཅུང་གིས་མཛད་ནས་བསྙེན་
པར་རྫོགས། རྗེ་རས་ཆུང་པ་དང་མཉམ་མེད་སྒམ་པོ་པས་ཐོག་དྲངས་མི་ལའི་

རང་བྱུང་རྒྱལ་མོའི་ལོ་རྒྱུས། 117
དངོས་སློབ་བདུན་ལ་བཀའ་བརྒྱུད་ཀྱི་གདམས་པ་མཐའ་དག་གསན། ཁྱད་པར་རྗེ་
སྒམ་པོ་པ་ཁུ་དབོན་ལ་མར་མི་ནས་བརྒྱུད་པའི་ཡི་དམ་བདེ་མཆོག་ཡབ་བཀའ་
ཡུམ་བཀའ་གཉིས་ཀ་ལྷ་ལྔ་མའི་ཆོས་སྐོར་མ་ལུས་པ་གསན་ནོ། །
དེ་ནས་ཀཾ་པོ་གངས་ར་སོགས་སུ་སྒྲུབ་པ་གཙོ་བོར་མཛད་ཅིང་མཚུར་ཕུ་
སོགས་གདན་ས་རིམ་གསུམ་གྱི་གཙུག་ལག་ཁང་བཞེངས་ཤིང་ཕྲིན་ལས་རྒྱལ་བ་
དང་མཉམ་པར་གྱུར་ཅིང་། དགུང་ལོ་བརྒྱད་ཅུ་གྱ་བཞི་ལ་དག་པ་ཆོས་དབྱིངས་སུ་
ཞི་བར་གཤེགས་པའི་ཚུལ་བསྟན། སླར་ཡང་སྐུའི་ན་རིམ་བཅུའི་<དེ་ཐམས་ཅད་དུ་
དཔལ་ལྷ་མོས་ཕྲིན་ལས་སྒྲུབ་པ་སྟེ་ཀརྨ་པ་སྐྱེ་བ་བཅུ་གཅིག་གི་ལྷ་དཔལ་ལྷ་མོ་འདི་ཡིན་པ་སྟེ།
ཞེས་སྒྲུབ་སྐོར་དུ་ཡང་ཡང་འབྱུང་ངོ༌། །མཆན།>བར་ལ་འགྲོ་བའི་དོན་ལ་བར་མ་ཆད་དུ་
འབྱོན་པར་སློབ་དཔོན་པདྨས་<གུ་རུ་ཆོས་དབང་དང་སངས་རྒྱས་གླིང་པའི་གཏེར་མར་
གསལ་བར་ཡོད། མཆན།>ལུང་བསྟན་ཏོ། །དེས་འགྲོ་མགོན་རས་ཆེན་པ་ལ་གནང་།
དེ་ཉིད་ཀརྨ་ན་བཞུགས་པའི་དུས་སུ་དཔལ་ལྷ་མོ་སྲིད་པ་གསུམ་དུ་སྐུ་ཡིས་ཁྱབ་པ་
ཙམ་ནག་མོ་འབུམ་སྡེས་བསྐོར་བ་ཞལ་གཟིགས། དུས་གསུམ་མཁྱེན་པའི་བསྟན་
པ་ང་ཡིས་བསྲུང་ཟེར་བ་ཞིག་བྱུང་གསུངས། འགྲོ་མགོན་གྱིས་རྒྱལ་སྲས་སྤོམ་བྲག་
པ་ལ་གནང་། ཀརྨ་ན་བཞུགས་པའི་དུས་དཔལ་ལྡན་ལྷ་མོ་འཁོར་བཅས་དྲེའུ་ཞོན་
ཞིང་ཕྱག་འཚལ་བར་གཟིགས་སོ། །དེས་ཞྭ་ནག་ཅོད་པན་འཛིན་པ་གཉིས་པ་
དཔལ་ཆེན་ཀརྨ་པཀྵི་ལ་གནང་ངོ༌། ། རྗེ་འདིས་མཚུར་ཕུར་ཕེབས་པའི་དུས་སུ།
དཔལ་ལྷ་མོ་ཁམས་གསུམ་ལ་སྐུ་ཡིས་ཁྱབ་པར་རི་ཆེན་པོ་འཕེན་ཞིང་། ཕྱོགས་
ཀུན་ཏུ་རྒྱུག་པ་འཁོར་དང་བཅས་ཞག་མང་པོའི་བར་གཟིགས། གཞན་སྣང་དུ་ས་
གཡོ་བ་དང་འུར་སྒྲ་ཆེན་པོ་བྱུང་། ཡང་མཚུར་ཕུ་པ་རྣམས་ཀྱི་སྤྱོད་པ་ལ་མ་དགྱེས་
པར་གཞན་དུ་ཐེགས་པའི་ཐུགས་འདུན་གཏད་པས། དཔལ་ལྷ་མོས་ངེད་ཀྱང་བྱང་

118 བཀའ་བརྒྱུད་ཀྱི་བསྟན་སྲུང་།
ཤར་ནས་ཕོ་བྲང་འདི་སྤོ་བ་ཡིན། ཁྱེད་ཀྱང་འདིར་བཞུགས་གསུང་བ་བྱུང་སྟེ། ཕོ་
བྲང་ཡང་སྤོས་པར་གཟིགས་སོ། །
ཡང་དཔལ་ལྷ་མོའི་ཞལ་ནས་ངའི་ལྷ་སྐོར་ཐམས་ཅད་འདི་རྣམས་ཀྱིས་གཏོར།
ད་ཕྱིན་ཆད་གཏོར་དུ་མ་བཅུག གལ་ཏེ་གཏོར་ན་ཁྲག་གི་ཁ་ཕྲུ་གཏོར་བ་ཡིན་ཟེར་
བ་གཟིགས་ཏེ། གདན་སའི་སྲུང་མར་ཞལ་གྱིས་བཞེས། ཡང་རེ་ཞིག་དཔལ་ལྷ་
མོའི་ཞལ་ནས། དུས་གསུམ་མཁྱེན་པའི་བརྒྱུད་པ་འཛིན་ཅིང་གདན་ས་སྐྱོང་བ་
རྣམས་སྒྲུབ་ཐབས་མི་ཤེས་ཀྱང་སངས་རྒྱས་ཀྱི་བསྟན་པ་གནས་ཀྱི་བར་དུ་ངེད་ཀྱིས་
སྡོང་གྲོགས་དང་ཕྲིན་ལས་ཐམས་ཅད་བསྒྲུབས་པ་ཡིན་ཟེར་བ་གཟིགས་ཏེ་བརྒྱུད་
འཛིན་གྱི་སྲུང་མར་ཞལ་གྱིས་བཞེས་སོ། །ཕྱིས་རྒྱ་ཧོར་གྱི་ཡུལ་དུ་སེ་ཆེན་གྱིས་
གདན་དྲངས་ནས་བླ་མར་བཀུར་ཞིང་། དེའི་དུས་སུ་སེ་ཆེན་རྒྱལ་སར་མ་ཕེབས་
ཤིང༌། གོང་མ་མོང་གོར་གན་རྒྱལ་སར་བཞུགས་པའི་དུས་ཡིན་ལ། གོང་མས་ཀྱང་
མཆོག་ཏུ་གུས་པར་གཙུག་ཏུ་བསྟེན་ནོ། །གོང་མ་གཤེགས་ནས་སེ་ཆེན་དང་ཨ་རི་
བོ་ཀ་རྒྱལ་སར་མ་འཆམས་པར་རྒྱལ་པོ་གཉིས་བྱུང་བའི་དུས་སེ་ཆེན་གྱི་དྲུང་དུ་ཕྲ་
མ་བྱུང་ནས། རྗེ་པཀྴི་དང་སྔོན་དབང་དང་ཆོས་འབྲེལ་མང་དུ་ཡོད་ཀྱང་དམ་ཚིག་
ལས་འགལ་ཏེ། གཤེད་མས་ཁྲིམས་ལ་སྦྱར་བའི་ཚེ། མ་མགོན་འཁོར་བཅས་ལྷ་
དམག་བྱེ་བ་འབུམ་གྱིས་བསྐོར་ནས་བསྟན་ལ་གནོད་བྱེད་པའི་དགྲ་བོ་འདི་སྐད་
ཅིག་ཉིད་ལ་བསྒྲལ་ལོ་ཞེས་འབྲུག་ལྟར་སྒྲོག་ཅིང་ཧཱུཾ་སྒྲ་སྒྲོག་པ་གཟིགས། དེའི་ཚེ་
མཛེ་ལྷོག་ཕོལ་དང་སྨྱོ་འབོག་རིམས་ནད་ལ་སོགས་པ་ལྟས་ངན་སྣ་ཚོགས་ཀྱིས་
ཡུལ་ཀུན་འཁྲུགས་པར་གྱུར་ཏོ། ། །
ཡང་དེའི་ཚེ་མགོན་པོའི་འཁོར་རྣམས་ཤ་ཁྲག་ལ་རྔམས་པ་དང༌། དཔལ་ལྡན་
ལྷ་མོའི་སྤྱན་སྔར་རཀྟའི་རྒྱ་མཚོ་འཁྱིལ་བར་གཟིགས། དེའི་དྲུང་ན་བསྒྲལ་བར་

རང་བྱུང་རྒྱལ་མོའི་ལོ་རྒྱུས། 119
འོས་པའི་གདུལ་བྱ་རྣམས་སྐྲག་དངངས་འདོན་པར་གཟིགས་སོ། །དེ་ནས་ས་ལེ་
བར་ཉིས་བརྒྱ་ཙམ་ཕོ་བྲང་ནས་ཕྱིར་ཕེབས་པའི་ཚེ། རྒྱལ་པོའི་ཕོ་ཉ་བ་ཨེ་མ་རྒན་
ཞེས་བྱ་བས་ཚིག་རྩུབ་མང་དུ་སྨྲ་ཞིང་ཁྲིམས་ལ་བསྒྲལ་ཚིག་བྱས་པ་ན། གློ་བུར་དུ་
ཐོག་སེར་ཡུལ་ཁམས་གང་བ་ཙམ་བབས་པས། ཤྭ་འོད་ཆེན་པོས་མི་དང་རྟ་གླང་ལ་
སོགས་པ་གྲངས་ལས་འདས་པ་རྒྱ་མཚོའི་ནང་དུ་ཁྱེར། དེའི་ཚེ་དཔལ་ལྡན་ལྷ་མོའི་
དམག་ཚོགས་རྣམས་ནི་སྡང་བའི་དགྲ་ལ་བྱོབྷོཟེར་བ་དང་། གཟའ་བདུད་མུ་
བཙན་ལ་སོགས་པ་ལྷ་སྲིན་སྡེ་བརྒྱད་རྣམས་ཀྱིས་ཕྲིན་ལས་ཐམས་ཅད་བསྒྲུབ་བོ་
ཟེར་བ་གཟིགས། ཡང་རྒྱལ་པོ་རབ་ཏུ་ཁྲོས་ནས་གཤེད་མ་བཏང་སྟེ་མེ་ཆུ་དུག་
མཚོན་ལ་སོགས་པའི་ཁྲིམས་ལ་བསྒྲལ་བའི་ཚེ། བཀའ་བརྒྱུད་བླ་མ་དང་གྲུབ་ཆེན་
མང་པོ། ཡུལ་ཉི་ཤུ་རྩ་བཞིའི་དཔའ་བོ་མཁའ་འགྲོ་བསམ་གྱིས་མི་ཁྱབ་པས་བསྐོར་
བའི་ཞལ་ནས།
ད་ལྟ་མ་རུངས་དུས་འདི་རུ། །
སྡིག་ཅན་མ་རུངས་འདི་ལྟ་བུ། །
ཤིན་ཏུ་གདུལ་ནི་དཀའ་བ་ཡིན། །
མཚན་ལྡན་རྗེ་ལ་གསོལ་བ་ཐོབ། །
འཆི་མེད་ཚེ་ཡི་དངོས་གྲུབ་འབྱུང་། །
དུས་མིན་འཆི་བ་བཟློག་པར་ངེས། །
ཞེས་གསུངས་པ་གཟིགས་པས། ཆོས་སྐུ་རབ་འབྱམས་ཀྱི་ལྟ་བ་རྟོགས། ཡོན་ཏན་
བརྒྱ་ཕྲག་བཅུ་གཉིས་ཐུགས་སུ་ཆུད་ཅིང་། ཡང་དག་དོན་གྱི་འོག་མིན་ན། །ཞེས་
སོགས་ཀྱིས་བཀའ་བརྒྱུད་བླ་མ་རྣམས་ལ་གསོལ་བ་འདེབས་པར་མཛད། དེའི་ཚེ་

120 བཀའ་བརྒྱུད་ཀྱི་བསྟན་སྲུང་།
གཞན་སྣང་དུ་ཡང་ནམ་མཁའ་འཇའ་ཚོན་དང་འོད་ཀྱིས་གང༌། གཤེད་མ་ལ་
སོགས་པའི་སྐྱེ་བོ་རྣམས་ཀྱང་དད་པར་གྱུར་པའི་ཚེ། རྒྱལ་པོ་རབ་ཏུ་ཁྲོས་ནས་
གཤེད་མ་རྣམས་ཀྱང་ཁྲིམས་ལ་བསྒྲལ་བས་དཔལ་ལྡན་ལྷ་མོ་རབ་ཏུ་ཁྲོས་ཏེ་བྱང་
ཤར་མཚམས་ནས་དམག་དཔུང་བཞི་ཁྲི་བཞི་སྟོང་དང་བཅས་ནས་ཆས་ཏེ་ཧ་ཧའི་
གད་མོ་ཆེར་སྒྲོག་ཅིང་།
དམ་ཚིག་ལྡན་པའི་རྣལ་འབྱོར་ལ། །
རྡུལ་ཕྲན་ཙམ་ཞིག་གནོད་གྱུར་ཀྱང་། །
ཐལ་རྡུལ་བཞིན་དུ་མི་བརླག་རི། །
ཞེས་དབུ་སྙུང་བཞེས་ཤིང་གད་མོ་ཆེར་སྒྲོག་ཅིང་། ལྷ་མོའི་ཕོ་ཉ་རླུང་གི་ལྷ་མོ་ནག་
མོ་ཞལ་གསུམ་མ་བསྐུལ་བས་ཁམས་གསུམ་གང་བ་ཙམ་གྱི་རླུང་ནག་ཆེར་གཡོས་
པ་རྡོ་རི་བྲག་ཐམས་ཅད་ཁྱེར། རྒྱལ་པོའི་གུར་དང་ཤིང་རྟ་ལ་སོགས་པ་ཐམས་ཅད་
ཀྱང་བྱ་སྤུ་གཏོར་བ་བཞིན་དུ་ཁྱེར་ཞིང་བརྡབས། རླུང་ནག་འཚུབ་མ་ཆེར་གཡོ་ཞིང་
འཁྲུག་པའི་དབུས་སུ་དཔལ་ལྡན་ལྷ་མོ་ཆེར་འགྱིང་ཞིང་སྡིག་ཅན་རྣམས་ཀྱི་བླ་
འབོད་པ་གཟིགས། <དེང་སང་མ་མགོན་གཉིས་ཀ་སྲིན་ཞལ་མར་གྲགས་པ་དྲག་ཏུ་ཁྲོས་ཤིང་
ཞལ་གྱི་དཀྱིལ་འཁོར་ལྷག་པར་ཆེ་ལ་ཆར་སྤྲིན་སེར་བ་གནམ་ལྕགས་དྲག་པོ་དང་བཅས་པ་འབབ་
དུས་ཀྱི་སྤྲིན་ནག་ལང་ལོང་འཁྲུགས་པ་ལྟ་བུའི་རྣམ་པ་ཅན་འདི་ལ་ཡོངས་གྲགས་རྒྱལ་དབང་ཆོས་
གྲགས་རྒྱ་མཚོའི་ཞལ་གཟིགས་སུ་གྲགས་ནའང་གྲུབ་ཆེན་པཀྵི་ལ་སེ་ཆེན་གྱིས་དམ་ལས་འགལ་
དུས་དྲག་ཏུ་ཁྲོས་པའི་ཚུལ་གྲུབ་ཆེན་པཀྵིའི་ཞལ་གཟིགས་ཡིན་ལ། ཕྱིས་ཆོས་གྲགས་རྒྱ་མཚོས་
ཀྱང་དེ་ལྟར་ཞལ་གཟིགས་པས་སྐུའི་ཕྱག་ཚད་མཛད་ཅིང་། སྐུ་བརྙན་བྲིས་འབུར་ལའང་བཞེངས་
པ་གནང་ལ། རྩ་བ་གྲུབ་ཆེན་གྱི་ཞལ་གཟིགས་ཡིན་པར་རྒྱལ་མཆོག་ཀརྨ་པ་དགུ་པའི་ཞལ་ལས་

རང་བྱུང་རྒྱལ་མོའི་ལོ་རྒྱུས། 121
དངོས་སུ་སྩལ་པ་ཐོས་སོ། །མཆན།> དེའི་དུས་ས་ཡང་ཆེར་གཡོ་ཞིང་ཆེར་འདར་བ་དང་
འུར་སྒྲ་ཆེན་པོ་སྒྲོག་པ་ཡང་བྱུང་ཞིང་། སྨྱོ་འབོག་ལ་སོགས་པའི་ནད་རིམས་སྣ་
ཚོགས་ཀྱིས་གང་ཞིང་ཉམ་ཐག་པར་གྱུར་ཏོ། །དེའི་དུས་རྒྱ་ཡུལ་གྱི་མི་ཐམས་ཅད་
སྔོན་འདི་ལྟ་བུའི་ཆོ་འཕྲུལ་མཐོང་བ་དང་ཐོས་པ་མེད་ཅེས་ཀུན་སྒྲོག་ཅིང་། ཤངས་
པ་ཆོས་འབུམ་གྱི་བྱ་བས་རྐྱེན་བྱས་ནས། ལོ་སྟོན་བྱ་བ་དང་གྲགས་སེང་བྱ་བ་
གཉིས་ཀྱིས་རྒྱལ་པོ་ལ་ནན་གྱིས་ཞུས་ནས་རྗེ་བཙོན་ཁང་ནས་གཤེགས་སུ་བཅུག་
སྟེ། རྒྱ་ནག་ཅིའུ་མཁར་རྒྱ་མཚོའི་འགྲམ་དུ་སྤྲུགས་ཟླ་བ་གསུམ་གྱི་བར་དུ་འགྲོ་
དོན་མཛད། འཕགས་པ་འཇམ་དཔལ་དང་དངོས་སུ་མཇལ་ཞིང་ཞུ་བ་ཞུ་ལན་ཡང་
མང་དུ་གནང་སྟེ། དེང་སང་བཀའ་འབུམ་ན་ཡང་བཞུགས་སོ། །
ཡང་ཨི་ལ་བྱ་བའི་སོག་པོའི་ཡུལ་དུ་ཞག་བདུན་དཀོན་མཆོག་རྣམས་ལ་
གསོལ་བ་བཏབ་པས། མནལ་ལམ་དུ་རྒྱལ་བ་ཤཱཀྱ་ཐུབ་པའི་སྐུ་འདོམ་བཅུ་པ་འོད་
ཟེར་འབར་ཞིང་དེའི་སྒྲ་ལས་ཁྱོད་རིང་པོར་མི་ཐོགས་པར་བོད་དུ་ཕྱིན་ཞིང་སངས་
རྒྱུས་ཀྱི་སྐུ་འདི་ཙམ་ཞིག་བཞེངས་དང་། བདུད་ཀྱི་ཆོ་འཕྲུལ་ཞི་ཞིང་རྒྱལ་ཁམས་
བདེ་བར་འགྱུར་ཟེར་བའི་སྒྲ་གསན་ནོ། །དེ་ནི་ལྷ་ཆེན་འཛམ་གླིང་རྒྱན་གྱི་ལུང་
བསྟན་ཡིན་ནོ། །དེ་ནས་སེ་ཆེན་རྒྱལ་པོ་འགྱོད་པ་སྐྱེས་ནས་ཕོ་བྲང་དུ་སྤྱན་དྲངས་
པས་སླར་ཡང་དད་པར་བྱ་བའི་ཕྱིར་དུ་སྤྱན་རས་གཟིགས་ཀྱི་ལྷ་ཁང་དུ་ཞག་བདུན་
གྱི་བར་སྒོ་ལྕགས་གཟེར་དང་ཁྲོ་ཆུས་བསྡམས། སྲུང་བྱེད་སྐྱེས་བུ་གསུམ་རིམ་གྱིས་
མེལ་ཚེ་བྱས་ནས་བཟའ་བཏུང་གང་ཡང་མེད་པར་བཞུགས། དེའི་ཚེ་རྗེ་བཙུན་རྡོ་རྗེ་
རྣལ་འབྱོར་མ་ལ་མཁའ་འགྲོ་རིགས་བཞིས་བསྐོར་བས་ཧ་ཧ་མའི་དུར་ཁྲོད་ནས་
བྲམ་ཟེའི་བུ་མོ་གསལ་ལྡན་མའི་< སྐྱེ་བ་བདུན་པ་ཡིན་པར་འདྲའོ། །མཆན།>རོ་གཙང་
ཞིང་དྲི་མ་མེད་པ་དང་། ཡུལ་ཉི་ཤུ་རྩ་བཞིའི་མཁའ་འགྲོ་མ་རྣམས་ཀྱིས་མ་ལ་ཡའི་

122 བཀའ་བརྒྱུད་ཀྱི་བསྟན་སྲུང་།
ནགས་ཚལ་ནས་ཤིང་ཐོག་སྣ་ཚོགས་བླངས་ཏེ་ཚོགས་ཀྱི་འཁོར་ལོ་བསྐོར། རེས་གྷོ་
ག་ལའི་རྒྱལ་པོའི་ཟས་མཁའ་འགྲོ་མས་བླངས་ནས་ཕུལ། རེས་བར་སྣང་གི་ལྷ་
རྣམས་ཀྱིས་བདུད་རྩི་ཕུལ་ལོ། །དེ་ནས་སེ་ཆེན་རྒྱལ་པོ་ཤིན་ཏུ་གུས་པར་གྱུར་ནས་
ཞབས་སྤྱི་བོར་བླངས། འཛམ་བུའི་གླིང་གི་དཀོན་ནོར་མང་པོ་ཕུལ་ཞིང་ཁྱད་པར་
རྒྱ་གར་གྱི་ཡུལ་མཐའ་ཞིག་ལ་རྒྱ་ཧོར་གྱིས་དམག་བརྒྱབ་ནས་གཙུག་ལག་ཁང་
ཆེན་པོ་ཞིག་གི་གསེར་གྱི་བྱ་འདབ་རྣམས་རྒྱ་ནག་ཏུ་སྤྱན་དྲངས་ཡོད་པ་ཕུལ་ཞིང་།
མདོར་ན་དེ་ཐམས་ཅད་དུ་མ་མགོན་གྱིས་ཕྲིན་ལས་བསྒྲུབས་ཤིང་རྒྱ་ཡུལ་དུ་ཞལ་
གཟིགས་པ་ཡང་མང་ལ། སྤྱིར་མགོན་པོ་བེར་ནག་ཅན་དང་ལྷ་མོ་རང་བྱུང་རྒྱལ་མོ་
གཉིས་སྔགས་གསར་རྙིང་གི་ཁྱད་དང་བླ་མ་བརྒྱུད་པ་མི་གཅིག་པས་ལྕམ་དྲལ་དུ་
སྦྲེལ་ནས་བསྒྲུབ་པ་མེད་ཀྱང་། < འོ་ན་གོང་དུ་སྔགས་རྙིང་མ་པུ་རངས་པའི་གཏེར་མར་
མགོན་པོ་ཡང་ལྷ་མོའི་ཞར་ལ་ཡོད་ཚུལ་བྱུང་བ་མ་ཡིན་ནམ་ཞེ་ན། དེ་ནི་ཞར་བྱུང་འཁོར་གྱི་ཚུལ་
དུ་ཡོད་ལ། ལྕམ་དྲལ་མཉམ་པོར་སྦྲེལ་ནས་སྒྲུབ་པ་མེད་དོ། །མཆན།> རྗེ་པཀྴིས་འདི་རྒྱ་
ཧོར་གཉིས་ཀྱི་མཚམས་སུ་ཡུལ་གྲུ་ཁ་ཝིང་ཧུར་དུ་བཞུགས་དུས་མགོན་པོ་སྐོར་
གསུམ་ལས་འཇིག་རྟེན་མགོན་པོ་ཕོ་དགུ་དང་། ལྷ་མོ་སྐོར་གསུམ་ལས་ཐུགས་ཀྱི་
ལྷ་མོ་དྲེགས་པ་མོ་དགུ་གཉིས་ཞལ་སྦྱོར་གྱི་ཚུལ་དུ་བཞུགས་པ་ལ་དམ་ཅན་རྒྱ་མཚོ་
འཛམ་གླིང་གང་བ་ཙམ་གྱིས་བསྐོར་བ་ཞལ་གཟིགས་ནས་ཞལ་སྦྱོར་དུ་བསྒྲུབ་པའི་
སྒྲུབ་ཐབས་ཀྱང་མཛད་ཅིང་། དེ་ཕྱིན་ནས་ལྕམ་དྲལ་སྦྲེལ་ནས་སྒྲུབ་པ་ཡང་གནང་
ངོ༌། །དེ་ནས་རིམ་གྱིས་མཚུར་ཕུར་ཕེབས། སྔོན་ལུང་བསྟན་བྱུང་བ་བཞིན་དུ་ལྷ་
ཆེན་འཛམ་གླིང་རྒྱན་བཞེངས་པ་ལ་རྟ་མགྲིན་གྱིས་བགེགས་བསྐྲད་ཅིང་། བྱམས་
པ་མགོན་པོས་མེ་ཏོག་འཐོར་རོ། །

རང་བྱུང་རྒྱལ་མོའི་ལོ་རྒྱུས། 123
ཡང་དེའི་དུས་རེ་ཞིག་དཔལ་མགོན་འཁོར་བཅས་ཀྱི་ཞལ་ནས་ལྷ་ཆེན་འདི་
རྣམས་དང་ཁྱེད་ཀྱི་བྱ་བ་ཐམས་ཅད་ངེད་ཀྱིས་བསྒྲུབ་པ་ཡིན་ཏེ། ད་དུང་མ་འོངས་
པའི་དུས་སུ་ཁྱེད་འཁྲུལ་པ་མེད་པར་བསམ་བཞིན་དུ་སྲིད་པ་ཉེ་བར་ལེན་ཞིང་།
ཁམས་གསུམ་ཁྱབ་པར་གདུལ་བྱ་སེམས་ཅན་གྱི་དོན་བྱེད་པར་འགྱུར་བའི་དུས་སུ་
ཡང་ངེད་རྣམས་ཀྱིས་བསྟན་པ་བསྲུང་ཞིང་བྱ་བ་བསྒྲུབ་བོ་ཞེས་ཁས་བླངས་དམ་
བཅས་པའོ། །མདོར་ན་རྗེ་འདི་ནི་དུས་ཐམས་ཅད་དུ་མ་མགོན་གྱིས་ཕྲིན་ལས་རབ་
འབྱམས་བསྒྲུབས་པ་ཡིན་ཞིང་ཡིག་ཆའང་མང་དུ་མཛད་དོ། །
དེ་ཕྱིན་གྱི་བརྒྱུད་པ་ལ་མགོན་པོ་དང་ལྷ་མོ་གཉིས་ལས། མགོན་པོ་ནི་རྗེ་
པཀྱིས་བླ་མ་གཉན་རས་དགེ་འདུན་འབུམ་ལ་གནང་། དེས་ཀུན་མཁྱེན་རང་བྱུང་རྡོ་
རྗེ་ལའོ། །ཡང་གྲུབ་ཆེན་གྱིས་ཨ་མེས་གནམ་ཐོག་པ་ལ་གནང་། དེས་གནམ་ཐོག་
པ་གཞོན་འབུམ། དེས་ཀུན་མཁྱེན་རང་བྱུང་རྡོ་རྗེ་ལའོ། །རྟོགས་ལྡན་མགོན་པོ་
རྒྱལ་མཚན། རྗེ་རོལ་པའི་རྡོ་རྗེ། མཚུར་ཕུ་པའི་ཞལ་ངོ་ཀུན་སྤངས་ཀུན་དགའ་བློ་
གྲོས། སོག་དབོན་རིག་པའི་རལ་གྲི། བ་ཡོ་ཆོས་ཀྱི་བཟང་པོ། སྤྲུལ་སྐུ་ཆོས་དཔལ་
ཡེ་ཤེས། ཀུན་མཁྱེན་མཐོང་བ་དོན་ལྡན་ནོ། །ཡང་ན་རྗེ་རང་བྱུང་བ། རྟོགས་ལྡན་
གྲགས་པ་སེངྒེ་། རི་ཁྲོད་པ་དབང་ཕྱུག དར་མ་རྒྱལ་མཚན། དཔལ་མཁའ་སྤྱོད་
དབང་པོ། < རྗེ་གྲུབ་ཆེན་པཀྱིས་དྲེགས་བྱེད་འདི་རྣམས་གཅིག་ཏུ་ཤེས་པས། ཞེས་གསུངས་པ་
ལྟར། མ་མགོན་གྱི་རྒྱུད་དང་སྒྲུབ་སྐོར་རྣམས་སུ་གསུངས་པའི་འཁོར་ཐམས་ཅད་ལ་འཁོར་ལོ་
བཞི་རིམ་མཛད་པ་བཀོད། གཙོ་བོ་པཀྵིའི་ཞལ་གཟིགས་ཀྱི་མ་མགོན་ཞལ་སྦྱོར་དུ་མཛད་པ་
འདིའི་སྒྲུབ་ཐབས་གཏོར་ཆོག་སོགས་དཔལ་མཁའ་སྤྱོད་པས་མཛད་པར། མཚུར་ཕུ་གོ་ཤྲི་དོན་
གྲུབ་འོད་ཟེར་གྱིས་མཛད་པའི་མགོན་པོའི་ལྷ་འབུམ་དུ་གྲགས་པར་དཔལ་མཁའ་སྤྱོད་པའི་རང་
བཟོ་ཡིན་ཞེས་དགག་པ་མཛད་ཀྱང་། རྒྱུད་དུ་མདོར་བསྡུས་གསུངས་པ་བླ་མ་རྣམས་ཀྱི་མན་ངག་

124 བཀའ་བརྒྱུད་ཀྱི་བསྟན་སྲུང་།
གིས་ཞལ་བསྐང་བ་རྒྱ་གར་གྱི་པཎ་གྲུབ་རྣམས་ཀྱི་ལུགས་ལ་ཡོད་པ་མང་བས་མ་ངེས་ལ། ཕྱིས་
དྲུང་མཐོང་བ་དོན་ལྡན་གྱིས་འདི་ལ་བརྟེན་ནས་མངོན་རྟོགས་ལོག་འདྲེན་ཚར་གཅོད་སྡང་བ་རྣམ་
སྲེག་མཛད་དོ། །མཆན།> རྗེ་དེ་བཞིན་གཤེགས་པ། བ་ཡོ་བ་ཆོས་བཟང་། སྤྲུལ་སྐུ་
ཆོས་དཔལ་ཡེ་ཤེས། མཐོང་བ་དོན་ལྡན་ནོ། །དེ་ནས་གོ་ཤྲི་དཔལ་འབྱོར་དོན་
གྲུབ། རྒྱལ་དབང་ཆོས་གྲགས་རྒྱ་མཚོ།
ཡང་ན། དེ་བཞིན་གཤེགས་པ། སློབ་དཔོན་དཀོན་མཆོག་རྒྱལ་པོ། བན་སྒར་
བ་འཇམ་དཔལ་བཟང་པོ། རྗེ་ཆོས་གྲགས་རྒྱ་མཚོའོ། །དེ་ནས་སངས་རྒྱས་མཉན་
པ་གྲུབ་ཐོབ། རྒྱལ་དབང་མི་བསྐྱོད་རྡོ་རྗེ། སྤྲུལ་སྐུ་དཀོན་མཆོག་ཡན་ལག རྗེ་
བཙུན་དམ་པ་སངས་རྒྱས་དབང་ཕྱུག་རྡོ་རྗེ། ཞྭ་དམར་ཅོད་པན་འཛིན་པ་དྲུག་པ་
གར་དབང་ཆོས་ཀྱི་དབང་ཕྱུག དེའི་བཀའ་དྲིན་ལས་བདག་ཀརྨ་མཁས་མཆོག་
གཞན་ཕན་དབང་པོའི་སྡེ་ལ་གནང་བའོ། །
ཡང་ན། རྗེ་ཆོས་གྲགས་རྒྱ་མཚོ་ནས། རྩེ་ལ་སྒང་གི་གདུང་བརྒྱུད་དྲུང་བཀྲ་
ཤིས་དོན་གྲུབ། སྒམ་པོ་མཁན་ཆེན་ཤཱཀྱ་བཟང་པོ། སི་ཏུ་གོང་མ་མི་འཁྲུགས་ཆོས་
ཀྱི་གོ་ཆ། རྒྱལ་བ་དབང་ཕྱུག་རྡོ་རྗེའོ། ། །
ཡང་ན། སྤྲུལ་སྐུ་དཀོན་མཆོག་ཡན་ལག རྒྱལ་ཚབ་གྲགས་པ་དོན་གྲུབ།
དཔོན་སློབ་དེ་གཉིས་ཀས་ཡོངས་འཛིན་ཀར་བསྟན་རྒྱ་མཚོ། དེས་བདག་ཀརྨ་
མཁས་མཆོག་ལ་གནང་བའོ། །
ཡང་ན། རྒྱལ་དབང་མི་བསྐྱོད་རྡོ་རྗེ། དཔའ་བོ་གཙུག་ལག་ཕྲེང་བ་དང་།
རྒྱལ་ཚབ་གོང་མ་གྲགས་པ་དཔལ་འབྱོར་གཉིས་ལ་གནང་། དེ་གཉིས་ཀ་ནས་
ཡོངས་འཛིན་ཀར་བསྟན་རྒྱ་མཚོའོ། །

རང་བྱུང་རྒྱལ་མོའི་ལོ་རྒྱུས། 125
ཡང་ན། རྒྱལ་ཚབ་གྲགས་པ་དོན་གྲུབ་ནས། སི་ཏུ་སྤྲུལ་སྐུ་ཆོས་ཀྱི་རྒྱལ་
མཚན། དེས་བདག་ལ་གནང་བའོ། །
ཡང་ན། སི་ཏུ་གོང་མ་མི་འཁྲུགས་ཆོས་ཀྱི་གོ་ཆ། རྩེ་ལ་སྒང་གི་གདུང་བརྒྱུད་
ཕུན་ཚོགས་རྣམ་རྒྱལ། སི་ཏུ་སྤྲུལ་སྐུ་ཆོས་ཀྱི་རྒྱལ་མཚན། དེས་བདག་ལའོ། །
དཔལ་ལྷ་མོའི་རྗེས་གནང་གི་བརྒྱུད་པ་ནི། གྲུབ་ཆེན་ཀརྨ་པཀྱི་ཡན་ལོ་རྒྱུས་
དང་བཅས་ནས་བརྗོད་ཟིན་ལ། དེ་ནས་བླ་མ་གཉན་རས། རང་བྱུང་རྡོ་རྗེ། ཙ་པར་
བ་ཀུན་དགའ་འོད་ཟེར། བླ་མ་བསོད་ནམས་དཔལ་བ། ཀུན་སྤངས་ཀུན་དགའ་བློ་
གྲོས། སོག་དབོན་རིག་པའི་རལ་གྲི། སྤྲུལ་སྐུ་མཐོང་བ་དོན་ལྡན། བྱང་སེམས་
དཔལ་འབྱོར་དོན་གྲུབ། རྒྱལ་དབང་ཆོས་གྲགས་རྒྱ་མཚོ། སངས་རྒྱས་མཉན་པ་
གྲུབ་ཐོབ། ཐམས་ཅད་མཁྱེན་པ་མི་བསྐྱོད་རྡོ་རྗེ། ཞྭ་དམར་བ་ལྔ་པ་དཀོན་མཆོག་
ཡན་ལག དཔའ་བོ་སྤྲུལ་སྐུ་གཙུག་ལག་རྒྱ་མཚོ། དེས་བདག་ལ་གནང་བའོ། །
བརྒྱུད་པའི་རྣམ་གྲངས་གཞན་རྣམས་གོང་དང་འདྲ་ཞེས་བཤད་ཀྱང་དེ་ཐམས་ཅད་
ལ་བརྒྱུད་པའི་ལྷ་མོ་ཡོད་མེད་བརྟག་པར་བྱའོ། །
ཡང་མ་མགོན་གྱི་སྒྲུབ་སྐོར་རྣམས་ཕྱོགས་གཅིག་ཏུ་ཞྭ་དམར་ཅོད་པན་འཛིན་པ་
ལྔ་པའི་ཞལ་སྔ་ནས་ཀྱིས་བསྒྲིགས་པ་གནང་བའི་གླེགས་བམ་ཡོངས་སུ་རྫོགས་པར་
རྒྱལ་བ་ཀརྨ་པ་དབང་ཕྱུག་རྡོ་རྗེ་དང་ཡོངས་འཛིན་ཀར་བསྟན་རྒྱ་མཚོའི་དྲུང་དུ་
ལྗགས་ལུང་ཡོངས་སུ་རྫོགས་པ་ཐོབ་བོ། །དཔལ་ལྡན་ལྷ་མོའི་ལོ་རྒྱུས་དང་མ་མགོན་
གཉིས་ཀའི་བླ་མ་བརྒྱུད་པའི་རིམ་པ་བརྗོད་པ་དང་བཅས་པ་རྫོགས་སོ།། །།

126 བཀའ་བརྒྱུད་ཀྱི་བསྟན་སྲུང་།
༈ གསང་བའི་བདག་པོ་ཕྱག་ན་རྡོ་རྗེ་དང་བླ་མ་གཉིས་སུ་མེད་པའི་ཞབས་ལ་ཕྱག་
འཚལ་ལོ། །
སྒྲུབ་བརྒྱུད་རིན་པོ་ཆེའི་བཀའ་སྲུང་གསུམ་པ་རྒྱལ་པོ་ཆེན་པོ་རྣམ་ཐོས་སྲས་
ཀྱི་ལོ་རྒྱུས་ཀྱི་དབང་དུ་བགྱིས་ན། དེ་ཡང་ཡེ་ཤེས་པའི་སྤྲུལ་ཚུལ་ནི། ཐེག་ཆེན་ས་
བརྒྱད་པ་ལ་གནས་པའི་བྱང་ཆུབ་སེམས་དཔའ་ས་དགུ་པའི་ཡེ་ཤེས་སྐྱེ་བ་ལ་ཐག་
ཉེ་བའི་བྱང་ཆུབ་སེམས་དཔའ་རིན་ཆེན་མང་ཞེས་བགྱི་བ་དེ་ཉིད་འགྲོ་བའི་དོན་དུ་
ལྷའི་རྒྱལ་པོ་གནོད་སྦྱིན་གདུག་པ་ཅན་རྣམས་འདུལ་བ་དང་། སེམས་ཅན་རྣམས་
ལ་ནོར་གྱི་དངོས་གྲུབ་སྩོལ་བའི་དོན་དུ་སྤྲུལ་པ་ཡིན་ཏེ། དེ་ཡང་ལས་སྣ་ཚོགས་
གྲུབ་པ་ནས། གནོད་སྦྱིན་འབྲོག་གནས་ལ་བཅོམ་ལྡན་འདས་ཀྱིས་བཀའ་སྩལ་པ།
སྔོན་བསྐལ་པ་འོད་རྣམ་པར་བཀྲ་བ་ཞེས་བྱ་བའི་དུས་ན། སངས་རྒྱས་ཉི་མའི་སྙིང་
པོ་བཀོད་པའི་ཞལ་ཞེས་བྱ་བ་ཞིག་བྱོན། དེའི་འཁོར་ནི་ཚད་མེད་ཅིང་གྲངས་མེད།
དམ་པའི་ཆོས་བསྐལ་པ་འབུམ་ཁྲིའི་བར་དུ་གནས་སོ། །དེའི་ཞམ་རིང་དུ། བྱང་
ཆུབ་སེམས་དཔའ་རིན་ཆེན་མང་ཞེས་བྱ་བ་སྲིད་པ་ཐ་མ་པ་ཞིག་ཡོད་དོ། །དེས་
སེམས་ཅན་གྱི་དོན་བྱ་བར་བསམས་ནས་དེ་བཞིན་གཤེགས་པ་ལ་གསོལ་བས། རི་
རབ་ཀྱི་བྱང་ཕྱོགས་ན་དྲང་སྲོང་རྣམ་མང་ཐོས་པ་ཞེས་བྱ་བ་དང་། ལྷ་མོ་དཔལ་
བཙུན་བཟང་མོའི་བུར་སྐྱེས་ནས་འགྲོ་བའི་དབུལ་བ་སེལ་བར་སྨོན་ལམ་ཐོབ་ཅིག་
ཅེས་བཀའ་སྩལ་པ་ལྟར་སྨོན་ལམ་བཏབ་ནས་ལྷ་མོའི་ལྷུམས་སུ་ཞུགས་སོ། །
ལྷུམས་ནས་བལྟམས་པ་དང་། དེ་ལ་རྣམ་ཐོས་སྲས་ཞེས་མིང་དུ་བཏགས། ཀླུའི་
རྒྱལ་པོ་དགའ་བོའི་བུ་མོ་མེ་ཏོག་གཙུག་ཕུད་དང་རོལ་ཞིང་། དེ་ཁབ་ཏུ་བླངས།
དེས་ལྗོངས་སུ་ནོར་བུ་བསམ་འཕེལ་ཁྱེར། རི་རབ་ཀྱི་ཕྱོགས་མཚམས་སུ་དུང་དང་
དུང་ཆེན་པོ། པདྨ་དང་པདྨ་ཆེན་པོ། ཨིནྡྲ་ནཱི་ལ་དང་ཨིནྡྲ་ནཱི་ལ་ཆེན་པོ། ཀེ་ས་ར་

རྒྱལ་ཆེན་རྣམ་སྲས་ཀྱི་ལོ་རྒྱུས། 127
དང་ཡིད་བཞིན་ཆེན་པོ་གཉིས་ཏེ་གཏེར་བརྒྱད་སྦས་སོ། །འདི་ནི་སྔོན་གྱི་སྨོན་ལམ་
གྱི་མཐུས་ཤཱཀྱ་ཐུབ་པའི་བསྟན་པ་འདི་ལ་ལྷ་མི་རྒུད་པའི་དོན་བྱེད་དོ། །འདིའི་རྒྱུད་
ནི། འདི་འདྲ་སྟེ་འདི་ཡིན་ནོ། །ཞེས་འབྱུང་ངོ་། །དེང་སང་ཡོངས་གྲགས་ལ་བྱང་
སེམས་རིན་ཆེན་མང་གི་སྐྱེ་བ་ཡིན་ཞིང་། དེ་ཡང་ས་བརྒྱད་པའི་བྱང་སེམས་ཡིན་
པར་གྲགས་ནའང་། ལུང་འདི་ནས་སྲིད་པ་ཐ་མ་པའི་བྱང་ཆུབ་སེམས་དཔའ་ཞེས་
བཤད་པས། ས་བཅུ་པ་ཡིན་པར་གསལ་ལོ། །ཡང་བྱང་སེམས་དེའང་དོན་དུ་ན་
རྣམ་པར་སྣང་མཛད་ཆེན་པོའི་ཐུགས་ལས་སྤྲུལ་པ་ཡིན་ཏེ། གར་མཁན་མཆོག་གི་
བརྟག་པ་ནས།
བྱང་ཆུབ་སེམས་དཔའ་རིན་ཆེན་མང་། །
རྣམ་སྣང་དཔལ་ཕྲེང་ཐུགས་ལས་སྤྲུལ། །
དེ་བསྒྲུབ་ཆོ་ག་འདི་ལྟ་སྟེ། ། །
ཞེས་པ་དང་། ཡང་དེའི་བརྟག་པ་ཕྱི་མར། གནོད་སྦྱིན་ཡང་དག་ཤེས་ཀྱིས་བཅོམ་
ལྡན་འདས་ལ་གསོལ་བའི་ལན་དུ། ཕྱག་རྡོར་གྱིས་བཀའ་སྩལ་པ། ལྷའི་རྒྱལ་པོ་
འདི་ནི་རྣམ་པར་སྣང་མཛད་དེ་བཞིན་གཤེགས་པའི་ཐུགས་ལས་སྤྲུལ་ཏེ། སངས་
རྒྱས་ཇི་ལྟ་བ་མཛད་དོ། ། དེ་ནས་ལྷ་ཚངས་པས་ལྷ་མིའི་རེ་བ་སྐོང་བའི་ཕྱིར། མ་ཧཱ་
དེ་ཝ་དྲང་སྲོང་གི་སྤྱོད་པས་གནས་པ་རྣམས་མང་དུ་ཐོས་པའི་དྲང་སྲོང་གི་སྤྱོད་པ་
མཛད་ཅིང་དགའ་བའི་ཚལ་ན་ཡོད་པ་ལ། བརྒྱ་བྱིན་གྱིས་བསྐུལ་ནས་དཔལ་ལྡན་
ལྷ་མོ་དྲང་སྲོང་རྣམ་མང་ཐོས་ལ་ཕུལ་ཞིང་དཀའ་ཐུབ་བཟློག ཟླ་བ་བཅུ་ནས་ལྷ་
མོའི་དཔང་དུ་ཁྱེའུ་ཞིག་བརྫུས་ཏེ་བྱུང་། མིང་ལ་སྲིད་སྒྲུབ་ཏུ་བཏགས། ཆེར་སྐྱེས་
ནས་ལྕང་ལོ་ཅན་གྱི་ཕོ་བྲང་དུ་ཕུལ་ཏེ་ས་གསུམ་གྱི་རྒྱལ་པོར་དབང་བསྐུར། རྒྱལ་

128 བཀའ་བརྒྱུད་ཀྱི་བསྟན་སྲུང་།
ཆེན་གཞན་གསུམ་དང་གནོད་སྦྱིན་ལག་ན་རྡོ་རྗེས་རིན་པོ་ཆེའི་ཤིང་རྟ་ཕུལ་ནས།
བདེ་མཛའ་སྲིད་སྒྲུབ་རྣམ་མང་ཐོས་ཀྱི་སྲས། །ཞེས་སོགས་ཀྱི་བསྟོད་པས་རྣམ་ཐོས་
སྲས་སུ་གྲགས། དེ་ནས་ལྷ་མ་ཡིན་སྒྲ་གཅན་དང་འཁྲུགས་པའི་ཚེ་སྐུ་ཤིན་ཏུ་ཆེ་བ་
ཉི་མ་འབུམ་གྱི་གཟི་བརྗིད་དང་ལྡན་པས། རི་རབ་ཀྱི་སྐེད་པ་ལ་སྟེགས་བྱས་ཏེ་
ངལ་བསོས་པས། དེའི་གཟི་བརྗིད་མ་བཟོད་དེ་ལྷ་མ་ཡིན་རྣམས་བྲོས་པས་ངལ་
སོས་པོར་གྲགས། ལྷ་མིན་དབང་པོ་མགུལ་ཕྲེང་དང་འཁྲུགས་པའི་ཚེ་གསེར་གྱི་ཡ་
ལད་གྱོན་ཞིང་སེངྒེ་བཅིབས་ནས་ལྷའི་གནས་རྣམས་བསྲུང་བར་མཛད་པས་གནས་
སྲུང་པོར་གྲགས། ལྷ་མིན་དབང་པོ་རབ་རྒོད་དང་འཁྲུགས་པའི་ཚེ། ལུས་བཻཌཱུརྱའི་
འོད་དུ་བྱས་ཏེ་གསེར་གྱི་ཡ་ལད་གྱོན་ནས་ལྷ་མིན་ཕམ་པར་བྱས། དེའི་ཚེ་ལྷ་
རྣམས་ངོ་མཚར་སྐྱེས་ཏེ། ལུས་ངན་པོ་འདི་འདྲས་ལྷ་མ་ཡིན་རྣམས་ཕམ་པར་བྱས་
ཞེས་མཆོད་ཅིང་བསྟོད་པ་བརྗོད་པས་ལུས་ངན་པོར་གྲགས་སོ། །དེ་ལྟར་རྒྱལ་པོ་
གནས་སྲུང་པོ་འདི་ཡི་མིང་གི་རྣམ་གྲངས་ཤེས་པར་གྱིས་ཤིག་ཅེས་འབྱུང་ངོ༌། །
དེ་ལྟར་རྒྱུད་ཀྱི་ལུང་གཉིས་པོ་འདིས་ཡེ་ཤེས་པའི་སྤྲུལ་ཚུལ་དང་འཇིག་རྟེན་
པའི་སྐྱེ་རྒྱུད་ཀྱང་རགས་རིམ་ཙམ་ཞར་ལ་བྱུང་ཞིང་། དེ་ལས་ཀྱང་རྒྱས་པའི་ལོ་
རྒྱུས་ཞིབ་ཏུ་བཤད་ན། སྔོན་གྱི་ཡིག་རྙིང་ཁུངས་ཐུབ་རྣམས་ལས་འདི་ལྟར་འབྱུང་
སྟེ། སྔོན་སུམ་ཅུ་རྩ་གསུམ་ན་ལྷ་རྣམས་ཀྱི་ནོར་གཉེར་གཏེར་བདག་དགའ་བའི་
དཔལ་ཞེས་བྱ་བ་ལ། བུ་མོ་དཔལ་བཙུན་བཟང་མོ་ཞེས་བྱ་བ་ཀུན་གྱི་ཡིད་འཕྲོག་
པ་ཞིག་ཡོད་པ་ལ་ལྷའི་ནོར་བུ་བསམ་འཕེལ་མགུལ་དུ་བཏགས་སོ། །དེར་བུ་མོ་དེ་
ལ་ལྷ་ཐམས་ཅད་ཡིད་ཤོར་བས། དེས་ཀྱང་ནོར་བུ་གཅེས་པ་དང་མང་པོའི་གསེབ་
ཏུ་སྡོད་མ་སྤྲོ་ནས་རི་རབ་ཀྱི་བྱང་ངོས་ལྕང་ལོ་ཅན་དུ་བྲོས་ཏེ་ཤིང་གི་བསིལ་གྲིབ་
ལ་ནོར་བུ་ཕྱི་ཞིང་འདུག་གོ །དེའི་ཚེ་ནོར་བུའི་འོད་ཀྱིས་རྒྱ་མཚོའི་གཏིང་ཡན་ཆད་

རྒྱལ་ཆེན་རྣམ་སྲས་ཀྱི་ལོ་རྒྱུས། 129
ཁྱབ་པས་ཀླུ་རྒྱལ་འཇོག་པོས་ལྷའི་བུ་ཞིག་ཏུ་སྤྲུལ་ཞིང༌། ཀླུའི་ནོར་བུ་བསམ་
འཕེལ་མགུལ་དུ་བཏགས་ནས་ལྷ་མོའི་དྲུང་དུ་འོངས་སོ། །དེ་གཉིས་གཅིག་ལ་
གཅིག་ཡིད་ཆགས་པས་ལུས་འདྲེས་ཤིང་ཀླུའི་ནོར་བུ་ལྷ་མོ་ལ་བྱིན་ནོ། །ལྷ་ཀླུ་
གཉིས་ལུས་མ་མཐུན་པའི་རྐྱེན་གྱིས་ལྷ་མོའི་ལྟོ་བ་ནས་གྲོད་པ་ཞིག་སྐྱེས་པ་ལ་
ཡིད་སྐྱོ་ནས་རི་རབ་ཀྱི་བྱང་གི་བྲག་རིང་པོར་བསྒྱུར་རོ། །གྲོད་པ་རལ་བའི་ནང་
ནས་བུ་ཚ་འཇིགས་ཤིང་མི་བསྲུན་པ་ཞིག་སྐྱེས། དེ་ལས་རིམ་གྱིས་མང་པོར་འཕེལ་
ཏེ། སེམས་ཅན་ལ་གནོད་པ་ཁོ་ན་བྱེད་པས་གནོད་སྦྱིན་དུ་གྲགས་སོ། །དེར་ལྷ་
རྣམས་ཀྱིས་ལྷ་མོ་ལ་ཁྱོད་རིགས་ཉམས་པས་རྒྱ་མཚོའི་ནང་དུ་སོང་ཞེས་སྤྱོས་པས།
ཡིད་མི་བདེ་བཞིན་དུ་རི་རབ་ཀྱི་བྱང་ན་དྲང་སྲོང་གང་པོའི་སྲས་ཡོན་ཏན་དུ་མ་དང་
ལྡན་ཞིང་གཞན་གྱི་གནོད་པ་སྲུང་ནུས་པ། རིག་བྱེད་བསྒྲུབས་པས་མི་ཡི་ནོར་བུ་
བསམ་འཕེལ་ཐོབ་ནས་ལོངས་སྤྱོད་དང་ལྡན་པ་རྣམ་མང་ཐོས་པའི་དྲུང་དུ་ཕྱིན་
ནས་བཙུན་མོ་བྱས་སོ། །དེར་ཡབ་ཡུམ་གཉིས་ལ་ལྷ་ཀླུ་མི་གསུམ་གྱི་ནོར་བུ་
འཛོམས། དུས་དེར་བྱང་ཆུབ་སེམས་དཔའ་རིན་ཆེན་མང་ཞེས་བྱ་བ་ས་བརྒྱད་པ་
ཐོབ་ནས་དགུ་པའི་ཡེ་ཤེས་ལ་ཉེ་བ། སྤྱན་དང་མངོན་ཤེས་ཀྱི་ཆ་དང་པོ་ཐོབ་པ་
དེས་སངས་རྒྱས་ནས་སེམས་ཅན་གྱི་དོན་བྱའམ། བྱང་ཆུབ་སེམས་དཔའ་སེམས་
ཅན་གྱི་དོན་བྱ་སྙམ་དུ་བསམ་པས། སངས་རྒྱས་ནས་བྱ་བ་བྱས། ཟག་པ་ཟད།
ཁུར་བོར་བ་དང་། བྱང་སེམས་མངོན་སུམ་དུ་སེམས་ཅན་གྱི་དོན་བྱ་བར་གཟིགས་
ནས། དེ་ཡང་རི་རབ་བྱང་ངོས་ན་དྲང་སྲོང་རྣམ་མང་ཐོས་དང་ལྷ་མོ་དཔལ་བཙུན་
གཉིས་ལ་ལྷ་ཀླུ་མི་གསུམ་གྱི་ནོར་བུ་འཛོམས་ཀྱང་འགྲོ་བ་ལ་ཕན་མི་ཐོགས་པ་
འདུག་པས། དེ་གཉིས་ཀྱི་སྲས་སུ་སྤྲུལ་ནས་སེམས་ཅན་དབུལ་ཕོངས་རྣམས་ཀྱི་
དོན་བྱ་བར་དགོངས་ཞེས་ལོ་རྒྱུས་རྙིང་མ་རྣམས་ནས་འབྱུང་ནའང་། གོང་དུ་བརྗོད་

130 བཀའ་བརྒྱུད་ཀྱི་བསྟན་སྲུང༌།
མ་ཐག་པ་ལྟར་ལས་སྣ་ཚོགས་གྲུབ་པ་ནས། སྔོན་སངས་རྒྱས་ཉི་མའི་སྙིང་པོ་
བཀོད་པའི་ཞལ་ཞེས་བྱ་བའི་ཞམ་རིང་ན་བྱང་ཆུབ་སེམས་དཔའ་རིན་ཆེན་མང་
ཞེས་སྲིད་པ་ཐ་མ་པ་ཞིག་ཡོད། དེས་སེམས་ཅན་གྱི་དོན་བྱ་བར་བསམས་ནས་དེ་
བཞིན་གཤེགས་པ་ལ་གསོལ་བས། རི་རབ་ཀྱི་བྱང་ཕྱོགས་ན་དྲང་སྲོང་རྣམ་མང་
ཐོས་ཞེས་བྱ་བ་དང་། ལྷ་མོ་དཔལ་བཙུན་བཟང་མོའི་བུར་སྐྱེས་ནས་འགྲོ་བའི་
དབུལ་བ་སེལ་བའི་སྨོན་ལམ་ཐོབ་ཅིག་ཅེས་སངས་རྒྱས་ཀྱིས་ལུང་བསྟན་པར་
བཤད་དོ། །
དེར་ཡང་གནོད་སྦྱིན་གདུག་པ་ཅན་རྣམས་ཀྱིས་མི་ཐུབ་པའི་མཐུ་དགོས་སྙམ་
སྟེ་ལྕང་ལོ་ཅན་དུ་ཕྱག་ན་རྡོ་རྗེ་ལ་གཞན་གྱིས་མི་ཐུབ་པའི་དབང་བསྐུར་ཞུས་ནས་
ལྷ་མོ་དཔལ་བཙུན་མའི་ལྷུམས་སུ་ཞུགས་སོ། །དེ་ནས་སྲས་གཟུགས་བཟང་ཞིང་
གཟི་བརྗིད་ཆེ་བ་སུས་ཀྱང་འགྲན་དུ་མེད་པ་ཞིག་བཙས་ཤིང་། བཙས་མ་ཐག་ནས་
བསོད་ནམས་ཀྱི་མཐུས་རིན་པོ་ཆེའི་གཞལ་མེད་ཁང་ནོར་བུའི་ཏོག་ཉི་མ་འབུམ་གྱི་
གཟི་བརྗིད་འབར་བ་བཀོད་པ་ཕུན་སུམ་ཚོགས་པ་ཞིག་ཀྱང་བྱུང་ངོ་། །དེར་རི་རབ་
རྫོང་གི་གནོད་སྦྱིན་རྣམས་ཀྱི་བསམ་པ་ལ། ཁོ་རང་རྣམས་གནས་གཟུགས་ལོངས་
སྤྱོད་རྣམས་ངན་པར་བྱུང་བ་ཡུམ་གྱིས་ནོར་བུ་མ་བྱིན་པ་དེའི་སྐྱོན་ཡིན་ཞིང་། ནོར་
བུ་མཉམ་པོར་དབང་བ་ལ་ཡུམ་གྱིས་ཕྱིས་བྱུང་བའི་བུ་གཅིག་པུ་ལ་བྱིན་སྙམ་ནས་
ཕྲག་དོག་གི་དབང་གིས་དམག་དཔུང་ཆེན་པོ་བསྙིལ་བས། དེར་ཡབ་ཡུམ་གཉིས་
ཀྱིས་མ་བཟོད་ནས་ཕྱག་རྡོར་གྱི་མཐུ་སྟོབས་བསྐུལ་བས་རྒོལ་བ་ཐམས་ཅད་ཚར་
བཅད་དེ་གནོད་སྦྱིན་རྣམས་ཀྱི་རྒྱལ་པོར་དབང་བསྐུར། མི་ནུབ་པའི་རྒྱལ་མཚན་
གཏད་ཅིང་བསྲུང་བའི་རྟགས་རྩྭ་ཀུ་ཤའི་ཆུན་པོ་དང་རྨ་བྱའི་སྒྲོ་དབུའི་སྲོག་ཞུ་ལ་
བཙུགས་སོ། །སྐབས་དེར་སྔོན་གྱི་སྨོན་ལམ་དྲན་ནས། སྤྱན་དང་མངོན་ཤེས་ཀྱིས་

རྒྱལ་ཆེན་རྣམ་སྲས་ཀྱི་ལོ་རྒྱུས། 131
གཟིགས་པས་བ་ལང་སྤྱོད་ལོངས་སྤྱོད་དང་ལྡན། སྒྲ་མི་སྙན་ཕོ་བྲང་དང་ཉེ་བས་
རིན་པོ་ཆེའི་ཆར་འབབ། དེ་གཉིས་ལས་ལུས་འཕགས་པོ་ལོངས་སྤྱོད་ཆུང་། དེ་
བས་ཀྱང་འཛམ་བུ་གླིང་དབུལ་བར་གཟིགས་ནས་ཡབ་ལ་ལུང་ཞུས་ནས། ཡབ་
ཀྱིས་གངས་ཀྱི་སེངྒེ་བཀུག་ནས་བཞོན་པར་བྱིན། ལྷ་ཀླུ་མི་གསུམ་གྱི་ནོར་བུ་རྒྱལ་
མཚན་རྩེར་བཀོད་པ་ལ་གསོལ་བ་འདེབས་ཀྱིན་འཁོར་ལོས་སྒྱུར་བའི་རྒྱལ་པོའི་
ཆོས་ཀྱིས་གླིང་རྣམས་སུ་རིམ་གྱིས་རིན་པོ་ཆེའི་ཆར་ཕབ་ནས་སླར་ཕོ་བྲང་དུ་ལོག་
ནས་གཟིགས་པས། སེམས་ཅན་རྣམས་ལ་ཕན་ཐོགས་པའི་སྐལ་བ་མི་འདུག་ནས།
གང་གིས་ལན་སྙམ་དུ་དགོངས་པས། རང་དང་མ་གཅིག་པའི་ཀླུའི་བུ་མོ་ཀུན་ཏུ་
པདྨ་ཞེས་པས་རང་གི་ཕའི་ནོར་བུ་བསམ་འཕེལ་ཐོབ་ན། ལྷའི་རྒྱལ་པོའི་བཙུན་
མོར་འགྱུར་བས་བག་མའི་ཆས་རྐྱེན་བྱ་སྙམ་ནས་ནེའུ་ལེའི་གཟུགས་ཀྱིས་རྩིག་
གསེབ་དང་དྲ་མིག་རྣམས་བཙལ་བས་མ་རྙེད། མཇུག་ཏུ་རྒྱལ་མཚན་གྱི་རྩེར་ཕྱིར་
ཏེ་འདུག་པ་རླུང་གིས་བཏབ་ནས་བྲུལ་འོང་སྙམ་ཕྱི་བཞིན་འབྲངས་ནས། ནོར་བུ་
ས་ལ་བབ་ཚད་མོས་ཁར་བཅུག་པས་ལྟོ་བ་གང་ནས་འགྲམ་པར་ལྷུག་ལྷུག་འདུག་
པ་རྒྱལ་པོས་གཟིགས་ནས་ནེའུ་ལེ་བཟུང་ནས་སྟ་ཟུར་གཡོན་དུ་བཀན་པས་ཁ་ནས་
སྐྱུགས་ཏེ་བ་ལང་སྤྱོད་མ་གཏོགས་པའི་གླིང་གསུམ་དུ་ནོར་བུའི་ཆར་བབས་སོ། །
དེ་ལྟར་རྒྱལ་ཆེན་འདི་འཛམ་བུའི་གླིང་དུ་ཉིན་ལན་གསུམ་མཚན་ལན་གསུམ་
དུ་ནོར་གྱི་ཆར་འབེབས་པས། ལྷའི་ཉིན་ཞག་རེ་ལ་མིའི་ལོ་ལྔ་བཅུ་འགོར་བས་མི་
ཡུལ་དུ་ལོ་བཅུ་གསུམ་ལ་རིན་པོ་ཆེའི་ཆར་འབབ་པ། མི་རྣམས་བསོད་ནམས་
དམན་པས་དངོས་སུ་མི་མཐོང་ཡང་། དེའི་དུས་སུ་ལོ་ལེགས་ཤིང་བཀྲ་ཤིས་པར་
འགྱུར་བ་ཡིན་ནོ། །དེ་ལྟ་བུའི་རྒྱལ་ཆེན་འདི་ལ་ཡབ་ལས་མཚན་གསོལ་བ་བེ་ཤ་
བ་ཎ་སྟེ་རྣམ་ཐོས་སྲས་སུ་གྲགས། ལྷ་མ་ཡིན་གྱི་དབང་པོ་སྒྲ་གཅན་དང་འཐབས་

132 བཀའ་བརྒྱུད་ཀྱི་བསྟན་སྲུང་།
པས་སྐུ་ཤིན་ཏུ་ཆེ་བ་ཉི་མ་འབུམ་གྱི་གཟི་བརྗིད་ཅན་རི་རབ་ཀྱི་བང་རིམ་ལ་སྟེགས་
མཛད་དེ་བཞུགས་པས་ལྷ་མ་ཡིན་རྣམས་ཡིད་ངལ་བསོས་པས་ན་ངལ་སོས་པོར་
གྲགས། ཡང་ལྷ་མ་ཡིན་གྱི་དབང་པོ་མགུལ་ཕྲེང་དང་འཁྲུགས་པའི་ཚེ། སྐུ་ཤིན་ཏུ་
ཆེ་བ་གསེར་གྱི་ཡ་ལད་གྱོན་ནས་སེངྒེ་ཁྲོ་ཞིང་འཇིགས་པ་ལ་ཞོན་ནས་ལྷའི་གནས་
རྣམས་བསྲུངས་པས་གནས་སྲུང་པོར་གྲགས། ལྷ་མིན་དབང་པོ་རབ་རྒོད་དང་
འཐབས་པའི་ཚེ། དུག་སྦྲུལ་ཆེན་པོ་ནམ་མཁའ་དང་ཁ་དོག་འདྲེས་པ་མཐོང་བའི་
དུག་ཅན་འཇིགས་སུ་རུང་བ་ཞིག་ཏུ་སྤྲུལ་ནས། ལྷ་མ་ཡིན་རྣམས་མྱོས་ཤིང་བརྒྱལ་
ནས། ལུས་ངན་པ་འདི་འདྲ་བས་བདག་ཕམ་པར་བྱས་སོ། །ཞེས་བརྗོད་པ་ཀུ་བེ་ར་
སྟེ་ལུས་ངན་པོར་གྲགས་སོ། །འདི་རྣམས་ཀྱང་གར་མཁན་མཆོག་གི་བརྟག་པ་ནས་
གསུངས་པ་དང་འདྲ་མིན་དུ་སྣང་ངོ༌། །
ཡང་འདུལ་བ་ལུང་ལས། སྔོན་སངས་རྒྱས་འོད་སྲུང་གི་བསྟན་པ་ལ་མཁའ་
ལྡིང་སྒྲ་ཆེན་དང་སྒྲ་ཆུང་གིས་ཀླུ་དབུགས་ཆེན་དབུགས་ཆུང་གཉིས་གཙེས་པ་ན།
སངས་རྒྱས་ལ་སྐྱབས་ཞུས་པས་འཇིགས་པ་དང་བྲལ་ལོ། །དེ་ནས་མཁའ་ལྡིང་
གཉིས་ཀྱིས་རྒྱུ་མཚན་དྲིས་པས་ཤེས་ཏེ། བཞི་ག་དད་ནས་བསླབ་པའི་གཞི་གཟུང་
ཞིང་སངས་རྒྱས་ཤཱཀྱ་ཐུབ་པའི་བསྟན་པ་ལ་འཇིག་རྟེན་སྐྱོང་བར་གྱུར་ཅིག་ཅེས་
སྨོན་ལམ་ལྷན་ཅིག་ཏུ་བཏབ་པས། ཀླུ་གཉིས་ཡུལ་འཁོར་སྲུང་དང་འཕགས་སྐྱེས་པོ།
བྱ་གཉིས་མིག་མི་བཟང་དང་རྣམ་ཐོས་སྲས་སུ་གྱུར་ཏེ། སྟོན་པ་ཡུམ་གྱི་ལྷུམས་སུ་
ཞུགས་པ་ནས་སངས་རྒྱས་པའི་བར་དུ་བསྲུངས་ཤིང་རྡོའི་ལྷུང་བཟེད་ཕུལ། <མདོ་རྒྱ་
ཆེར་རོལ་པ་ལས། སྟོན་པ་སངས་རྒྱས་ནས་རིང་པོར་མ་ལོན་པར་ཤིང་སྒྲོལ་རྒྱུའི་ཚལ་ན་བཞུགས་
པའི་སྐབས། ཚོང་དཔོན་ག་གོན་དང་བཟང་པོ་གཉིས་ཚོང་ལ་འགྲོ་བའི་ལམ་དུ་གླང་པོ་ཆེ་ཅང་
ཤེས་ལ་ཁལ་བཀལ་ཏེ་མེ་ཏོག་གི་ལྕག་གིས་དེད་ཅིང་འོངས་པས་གླང་ཆེན་གྱིས་མ་ཕྱིན་པ་ནི།

རྒྱལ་ཆེན་རྣམ་སྲས་ཀྱི་ལོ་རྒྱུས། 133
སྟོན་པ་བཞུགས་པར་མཐོང་སྟེ། དད་དེ་བུ་རམ་གྱི་ལྡེ་གུ་དང་སྦྲང་རྩིའི་སྐྱོ་མ་ཕུལ་བས་སངས་རྒྱས་
རྣམས་ཀྱི་སྣོད་ལྷུང་བཟེད་ཡིན་པར་མཁྱེན་པ་དང་། རྒྱལ་ཆེན་བཞིས་རིན་པོ་ཆེ་བཟང་པོ་ལས་
བྱས་པའི་ལྷུང་བཟེད་བཞི་ཕུལ་བས། གསེར་དང་བཻཌཱུརྱ་སོགས་རྒྱུས་མི་རུང་བར་མཁྱེན་ནས་མ་
བཞེས་པ་ན། རྣམ་སྲས་ཀྱིས་སྔོན་སྔོན་མོའི་རིགས་ཀྱི་ལྷ་རྣམས་ཀྱིས་རྡོའི་ལྷུང་བཟེད་བཞི་ང་ལ་
བྱིན་པར་ལོངས་སྤྱོད་རྩིས་བྱས་པ་ན། འདི་རྣམས་ལ་ལོངས་མ་སྤྱད་པར་སངས་རྒྱས་ཤཱཀྱ་ཐུབ་པ་
མྱུར་དུ་འཚང་རྒྱ་བས་དེ་ལ་ཕུལ་ཅིག་ཟེར། དེ་ནས་བང་མཛོད་དུ་བཞག་ཡོད་ཟེར། བླངས་ནས་
རྒྱལ་ཆེན་རེ་ལ་རེ་རེ་བྱིན་པ་ཕུལ་བས་བཞི་ཀ་ཚོགས་རྫོགས་ཤིང་མི་དགའ་བ་མི་འབྱུང་བའི་ཕྱིར་
བཞེས་ནས་གཅིག་ཏུ་བྱིན་གྱིས་བརླབས་པར་གསུངས་སོ། །མཆན།> དམ་པའི་ཆོས་དང་
འཁོར་རྣམ་བཞི་བསྲུང་བར་བཀའ་བསྒོས་ཤིང་དམ་བཅས། ཆུ་བོ་དལ་འབབ་ཀྱི་
འགྲམ་དུ་ཆོས་ཉན་ཞིང་བདེན་པ་མཐོང་། རྒྱུན་ཞུགས་སྲིད་པ་ལན་བདུན་པར་གྱུར་
ཅེས་དང་། ཐེག་ཆེན་གྱི་མདོ་ཚངས་པས་ཞུས་པར། སྔོན་རྣམ་ཐོས་སྲས་འདི་དྲང་
སྲོང་བདེན་པའི་ཟླ་བ་ཞེས་པར་གྱུར་པའི་ཚེ། སངས་རྒྱས་འོད་དཔག་མེད་སྐྱབས་
ལ་རིན་པོ་ཆེ་སྣ་བདུན་ལས་བྱས་པའི་གདུགས་ཕུལ་ནས་དམ་པའི་ཆོས་འཛིན་ཅིང་
གཞན་ལ་སྟོན་པ་དང་ཁྱེད་བཞིན་སྤྱི་གཙུག་ལྟར་མི་མངོན་པར་གྱུར་ཅིག་ཅེས་སྨོན་
ལམ་བཏབ་ལ། བཅོམ་ལྡན་འདས་ཀྱིས་ཁྱོད་འདི་ནས་ཤི་འཕོས་པའི་ཚེ་དགའ་
ལྡན་དུ་སྐྱེ་ཞིང་རིམ་གྱིས་བྱམས་པ་སོགས་བསྐལ་བཟང་གི་སངས་རྒྱས་རྣམས་
མཉེས་པར་བྱས་ནས། བསྐལ་བ་བྱེ་བ་དྲུག་ཅུ་འདས་པའི་འོག་ཏུ་སངས་རྒྱས་ཀྱི་
ཞིང་ལེགས་པར་བརྒྱན་པ་ཞེས་པར་དེ་བཞིན་གཤེགས་པ་རིན་ཆེན་གདུགས་ཞེས་
བྱ་བར་འགྱུར་ཞིང་། སྐུ་ཚེ་བསྐལ་པ་གཅིག་དང་བསྟན་པ་བསྐལ་པ་ཕྱེད་གནས་སོ། །
ཞེས་ལུང་བསྟན་པར་བཤད།

134 བཀའ་བརྒྱུད་ཀྱི་བསྟན་སྲུང་།
ཡང་འཇམ་དཔལ་རྩ་བའི་དཀྱིལ་འཁོར་དང་། དོན་ཡོད་ཞགས་པ་རྣམ་པར་
གྲོལ་བའི་དཀྱིལ་འཁོར་དང༌། ཕྱག་ན་རྡོ་རྗེ་རིག་པ་མཆོག་གི་དཀྱིལ་འཁོར་དུ་
དབང་བསྐུར་ཞིང་བཀའ་བསྒོས་པ་དང་། རྣལ་འབྱོར་རྒྱུད་ཁམས་གསུམ་རྣམ་རྒྱལ་
གྱི་དཀྱིལ་འཁོར་དུ་དབང་བསྐུར་ཞིང་རལ་གྲི་གཏད་དེ་རྡོ་རྗེ་འཇིགས་བྱེད་དུ་མཚན་
གསོལ་བ་དང༌། བདེ་མཆོག་མཁའ་འགྲོ་རྒྱ་མཚོའི་དཀྱིལ་འཁོར་དུ་དབང་བསྐུར་
ཏེ། བྱང་ཕྱོགས་ཚང་ཚིང་འཁྲིགས་པའི་དུར་ཁྲོད་ཀྱི་ཞིང་སྐྱོང་དུ་མངའ་གསོལ་བ་
སོགས་གསང་སྔགས་རྒྱུད་སྡེ་བཞི་པོ་ཐམས་ཅད་ཀྱི་བཀའ་སྲུང་ཆེན་པོར་བཅོམ་
ལྡན་འདས་ཀྱིས་མངའ་གསོལ་ཞིང་དམ་བཅས་པ་ཡིན་ནོ། །
སློབ་དཔོན་པདྨའི་གཏེར་མའི་ལོ་རྒྱུས་ལས། ཀླུའི་ཡུལ་དུ་ཀླུ་རྒྱལ་ཁྲི་གཙུག་
བརྟན་པའི་སྲས་སུ་འཁྲུངས་ནས་ཀླུ་རྣམས་ལེགས་པར་བསྐྱངས། དེ་ནས་འཛམ་
བུའི་གླིང་དུ་ཡུལ་དབུས་ཀྱི་རྒྱལ་པོ་ཡོན་ཏན་རབ་གསལ་གྱི་སྲས་ཙན་བཛྲ་ཞེས་
པར་འཁྲུངས་ནས་ཚུལ་ཁྲིམས་རྣམ་པར་དག་པ་བསྲུངས་ཏེ་སྨོན་ལམ་བཏབ། དེ་
ནས་ཡབ་གོང་མ་དང་ཡུམ་ལག་བཟང་གི་སྲས་སུ་འཁྲུངས་ནས་འཇམ་དཔལ་ཡེ་
ཤེས་སེམས་དཔའ་བསྒྲུབས་པས་ཞལ་གཟིགས། མཐུ་སྟོབས་རྫུ་འཕྲུལ་ཐོབ་ནས་
ཐུབ་པ་ཆེན་པོའི་སྤྱན་སྔར་བསྟན་པ་བསྲུང་བར་ཞལ་གྱིས་བཞེས། སྲིན་པོའི་རྒྱལ་
པོ་ཡ་མན་ཏ་ཀས་སྲིན་པོ་གདོང་དམར་འདུལ་བར་བསྐོས་ནས་མ་རུ་རྩེར་གྲགས།
གྲུ་གུའི་རྒྱལ་པོ་སྟག་དམག་ཅན་གྱི་ལྷར་བཟུང་ཞིང་མཆོད་དེ་ཀྲ་བེ་རར་གྲགས། རྒྱ་
ནག་གི་རྒྱ་རྗེ་བཙན་པོས་རྒྱ་ཡུལ་ཧེ་ཏའི་སྲུང་མར་མངའ་གསོལ་ཏེ་མདུང་དམར་
ཅན་དུ་གྲགས། <རྣམ་སྲས་ལ་ཡང༌། ཞི་བ་ཚེ་འཛིན་དཀར་བོ། རྒྱས་པ་ཡོངས་གྲགས་ཀྱི་སེར་
ཆེན་བདེ་བྱེད་དུ་གྲགས་པ། ཡང་གསང་སྒྲུབ་ལྗང་གུ། དབང་ལ་རྣམ་སྲས་ཁྲོས་པ་མདུང་དམར་
ཅན། དྲག་པོ་དྲག་བྱེད་ནག་པོ་སྟེ་རིགས་ལྔར་བྱུང་ལ། དེ་ལས་མདུང་དམར་ཅན་ནི། སྔོན་རྒྱ་གར་

རྒྱལ་ཆེན་རྣམ་སྲས་ཀྱི་ལོ་རྒྱུས། 135
དུ་མུ་སྟེགས་ཀྱི་སྤྲང་པོ་ཉི་མ་མིག་གིས་ཆོས་མངོན་གྱི་གཙུག་ལག་ཁང་མང་པོ་མིག་ལས་མེ་སྤར་
ཏེ་བསྲེགས་ནས་མེད་པར་བྱས་པས་སློབ་དཔོན་ཀླུ་སྒྲུབ་ཀྱིས་ཆོས་སྐྱོང་གང་རྦད་ཀྱང་སྒྲོལ་མ་
ཐུབ། མདུང་དམར་ཅན་རྟ་སྔོན་བཅིབས་པ་ཆོད་པས་བསྒྲལ་བྱུང་བས་མདུང་དམར་ཅན་ལ་
ཐུགས་རྩིས་ཆེ་བར་བཤད་དོ། །དེང་སང་བོད་དུ་དར་བ་འདི་རྙིང་མའི་ལུགས་དགའ་རབ་རྡོ་རྗེ་ལ་
བེ་རོ་ཙ་ནས་གསན་ནས་གཡུ་སྒྲ་སྙིང་པོ་ལ་གནང་། དེས་རྒྱལ་པོ་ཁྲི་སྲོང་གི་བློན་པོ་ལྷ་བཟང་སྐྱིད་
དཔལ་གྱིས་མུ་ནེ་བཙན་པོའི་སྐབས་རྒྱ་ནག་ལ་དམག་བརྒྱབ་དུས་ལྷ་བཟང་གིས་རྒྱ་ཡུལ་ནས་
མདུང་དམར་ཅན་གྱི་འཆམ་སྐུ་སྤྱན་དྲངས། རྒྱལ་པོའི་སྒྲུབ་སྐོར་དང་མཉམ་དུ་བྱ་རྒོད་གཤོངས་སུ་
གཏེར་དུ་སྦས་པ། ཕྱིས་ཟངས་དཀར་ལོ་ཙཱའི་སློབ་མ་གཉལ་པ་ཉི་མ་ཤེས་རབ་ཀྱིས་གཏེར་ནས་
བཏོན། དེ་ནས་རིང་ཞིག་ན་ཚོགས་དགེ་འདུན་སྒང་པ་དང་ཆོས་ལུང་པ་ལ་དར་ཞིང་། མཁན་ཆེན་
ཆོས་གྲུབ་སེངྒེས་རྒྱལ་དབང་མི་བསྐྱོད་རྡོ་རྗེ་ལ་ཕུལ། ཡང་ཤཱཀྱ་ཆོས་རབ་ཀྱིས་རྒྱལ་ཚབ་སྤྲུལ་
པའི་སྐུ་ལ་ཕུལ་ལོ། །མདུང་དམར་ཅན་ལའང་ནང་མ་མོ་ལྟར་སྒྲུབ་པ། གསང་བ་གཤིན་རྗེ་ལྟར་
སྒྲུབ་པ། ཡང་གསང་ཕྱག་མཚན་བཞི་པ། ཞབས་ཐང་མདུང་དམར་ཅན་ཏེ་ནང་གསེས་སུ་རིགས་
བཞི་ཡོད་ལ། ཡང་གསང་ཕྱག་མཚན་བཞི་པ་འདི་གུ་རུ་པདྨ་འབྱུང་གནས་ཀྱིས་གཏེར་དུ་སྦས་པ་
རཏྣ་གླིང་པའི་གཏེར་མ་ཡང་ཡོད་དོ། །མཆན།> སློབ་དཔོན་པདྨས་ཟམ་ཡང་གི་སྲུང་མར་
འབའ་ཏ་ཧོར་གྱི་ཡུལ་ནས་དཔེ་དཀར་བོས་དུས་རྒྱལ་ཆེན་རྣམ་སྲས་གཙོ་འཁོར་ལ་
བཀའ་བསྒོས་པས་རྒྱལ་ཆེན་འཁོར་བཅས་ཀྱིས། དཔེ་དཀར་བོས་ཤིང་དམ་ལ་
བཏགས། དེའི་བཀོད་པ་ལ་རྣམ་སྲས་འཇང་ཡུལ་མར་གྲགས། །
གཞན་ཡང་རྒྱལ་པོ་ཁྲི་སྲོང་ལྡེ་བཙན་གྱི་སྲས་མུ་ནེ་བཙན་པོས་རྒྱ་ཡུལ་ཆམ་ལ་
འབེབས་པའི་དགྲ་ལྷར་མངའ་གསོལ་ཞིང་བོད་ཁམས་སྐྱོང་བའི་སྲུང་མར་བཀའ་
བསྒོས་ཞེས་འབྱུང་སྟེ། མདོར་ན་ཐེག་པ་ཆེ་ཆུང་། བཀའ་མདོ་རྒྱུད། གསང་སྔགས་
གསར་རྙིང་ཐམས་ཅད་ནས་བཤད་པའི་ཆོས་སྐྱོང་ཡིན་ནའང་། དེང་སང་རྣམ་སྲས་

136 བཀའ་བརྒྱུད་ཀྱི་བསྟན་སྲུང་།
སེར་ཆེན་གྱི་སྒྲུབ་ལུགས་ཕལ་ཆེར་རྒྱུད་སྡེ་འོག་མ་དང་། མདོ་ལུགས་གཉིས་ལ་
བརྟེན་པ་གཙོ་ཆེ་བས། རྒྱལ་ཆེན་འདི་གཙོ་བོར་གསུངས་པའི་མདོ་རྒྱུད་ལ། ལག་
ན་རྡོ་རྗེ་ས་འོག་གནོད་སྦྱིན་གར་མཁན་མཆོག་གི་བརྟག་པ། དེ་གཉིས་བུ་སྟོན་གྱི་
ཆོས་འབྱུང་ཆེན་མོར་སྤྱོད་རྒྱུད་དུ་བཤད་དོ། །གཞན་སྟོང་ཆེན་རབ་འཇོམས། ཆུ་
དབང་སྙིང་རྗེ་ཅན་<འདི་ཛམྦྷ་ལའི་>གྱི་གཟུངས། <གཟུངས་འདི་ནས། དེང་སང་འབྱུང་
པོ་མཐུ་བོ་ཆེ་སྐྱེ་འགྲོའི་སྲོག་དབུགས་ཕྲོགས་པ་ཐམས་ཅད་རྒྱལ་ཆེན་བཞིའི་འཁོར་ཡིན་པ་དང་།
དེའི་ནང་ནས་ཀྱང་ཕལ་ཆེར་རྣམ་སྲས་ཀྱི་འཁོར་དུ་གཏོགས་པ་མང་བར་གསུངས་སོ། །མཆན།>
འཕགས་པ་ནོར་བུ་བཟང་པོའི་གཟུངས། རིན་ཆེན་འབྱུང་བའི་རྒྱུད། ལས་སྣ་
ཚོགས་སྒྲུབ་པ་སོགས་བྱ་རྒྱུད་གསེར་འོད་དམ་པ། མདོ་ཆེན་པོ་ཀུན་ཏུ་རྒྱུ་དང༌།
ཀུན་ཏུ་རྒྱུ་མ་ཡིན་པ་དང་མཐུན་པའི་མདོ་དེ་རྣམས་ནས་སྒྲུབ་ཐབས་གསུངས་སོ། །
ཡང་། ཚངས་པས་ཞུས་པའི་མདོ་དང་། འདུལ་བ་ལུང་ལས་གླེང་གཞི་འགའ་ཞིག་
འབྱུང་ངོ༌། །
དེ་ལྟར་རྒྱལ་ཆེན་གྱི་ལོ་རྒྱུས་བཤད་ནས། བླ་མ་བརྒྱུད་པའི་རིམ་པ་ཇི་ལྟར་
བྱུང་ཚུལ་ནི། ཕྱག་ན་རྡོ་རྗེས་སྤྱོད་མཛད་ཆོས་ཀྱི་རྡོ་རྗེ་ལ་གནང་། དེས་ཀུན་ཏུ་
བཟང་པོ་ལ་གནང༌། དེས་ཕྱག་རྡོར་དང་རྣམ་སྲས་ཀྱི་སྒྲུབ་ཐབས་མང་དུ་མཛད་
ནས་འགྲོ་བཟང་སྙིང་པོ་ལ་གནང་བས་དེང་སང་ལུགས་འདིའི་ཕྱག་རྡོར་ལའང་
འགྲོ་བཟང་ལུགས་སུ་གྲགས་སོ། ། <ཕྱག་ན་རྡོ་རྗེ་ལ་ཆེ་བ་བཞི་ཡོད་པའི་ལུགས་བཞི་ལས།
འགྲོ་བཟང་ལུགས་ལ་ཆོས་སྐྱོང་རྒྱལ་ཆེན་རྣམ་སྲས་ཡོད་པས་ན། གྲོ་བཟང་ཆོས་སྐྱོང་གི་ཆེ་བ་ཞེས་
གྲགས་སོ། །མཆན།> དེས་བྲམ་ཟེ་རིན་ཆེན་རྡོ་རྗེ་ལ་གནང༌། དེས་ཁ་ཆེ་དགོན་པ་བ།
དེས་ཟངས་དཀར་ལོ་ཙཱ་བ་ལ་གནང་ངོ༌། །

རྒྱལ་ཆེན་རྣམ་སྲས་ཀྱི་ལོ་རྒྱུས། 137
ཡང་ན། ཕྱག་ན་རྡོ་རྗེ། ཀཱ་མ་རུ་པ། ཀརྞ་པ། འགྲོ་བཟང་སྙིང་པོ། རིན་ཆེན་
རྡོ་རྗེ། བྲམ་ཟེ་སཛྫ་ན། གཟི་བརྗིད་ལྷ། ཟངས་དཀར་ལོ་ཙཱའོ། །དེ་ཡང་ཟངས་
དཀར་ལོ་ཙཱ་འཕགས་པ་ཤེས་རབ་ཀྱིས། རྒྱ་གར་དུ་བླ་མ་རྣམས་ལ་ཆོས་མང་དུ་
གསན་ཞིང་། ཁྱད་པར་ཕྱག་རྡོར་གོས་སྔོན་ཅན་དང་རྣམ་སྲས་ཀྱི་ཆོས་སྐོར་རྣམས་
སྤྱན་དྲངས་ནས་བོད་དུ་བྱོན་ཞིང་གཙང་ལ་ཕེབས་པས་དཔེ་ཆ་རྣམས་༸གོ་གི་ཐོ་
ལིང་དུ་ལུས། དང་པོ་བུ་དང་སློབ་མ་རྣམས་ལ་ཆོས་སྐྱོང་གི་སྐོར་རྣམས་མེད་པ་
ཡིན། དེ་ནས་ཡང་ཕྱིས་རྟ་བྱོལ་སོང་གི་རྒྱལ་པོ་ལྟར་བཙུགས། གསེར་འབུམ་ཤོག་
དྲིལ་བྱས་པས་སྒྲོ་བར་བཅུག ན་བཟའི་བར་དུ་ཡང་བཅུག་ནས་ཀྱང་ཆོས་འཁོར་
ཞིག་ལ་སྙད་བཏགས་ནས་གཙང་དུ་བྱོན། དབུས་ཀྱི་སུམ་འཕྲང་ནས་གསེར་འབུམ་
སྤྱན་དྲངས། ཐོ་ལིང་དུ་བཞུད་པར་དགོངས་ནས་ཡར་ལ་བྱོན། ཆུ་མིག་རིང་མོ་བས་
བཤོལ་བཏབ་ནས་བཞུགས། གསེར་འབུམ་ཐོ་ལིང་དུ་འབུལ་དུ་བཏང་། དེ་ནས་
དེའི་ལོ་གསེར་འབུམ་སྤྱན་འདྲོངས་མ་འདྲོངས་ལྟ་བ་དང་། ཆོས་སྐྱོང་གི་དཔེ་སྤྱན་
འདྲེན་པ་སོགས་ལ་གཡོར་པོ་ཇོ་སྟོན། འབྲོམ་རྡོ་རྗེ་རྩེ་མ། ཁམས་པ་སྐྱུ་ར་སྟོན་པ།
ཆོས་ཀྱི་རྒྱལ་པོ་གསུམ་བཏང་བ་ལོ་དུས་ན་འཁོར་ནས། ཀ་པཱ་ལི་ལྕགས་ཅན་ཞིག་
གི་ནང་དུ་རྡོ་རྗེ་རྩེ་མོ། དཔལ་མཆོག་ཧོར་ཀོང་ཅན། ཆོས་སྐྱོང་འདིའི་ཆོས་སྐོར་
རྣམས་བྱུང་བ་ལ། རྒྱན་བཏང་བས། གཡོར་པོ་ཇོ་སྟོན་ལ་རྣམ་སྲས་ཀྱི་སྐོར་བབས་
པས་ཤིན་ཏུ་བྱིན་རླབས་ཆེ་ཞིང་མཁས་པར་གྲགས་སོ། ། །
ཡང་། ཀར་ལུགས་འདི་ཉིད་ཀྱི་བརྒྱུད་པ་ཐུན་མོང་མ་ཡིན་པ་ནི། ཟངས་
དཀར་ལོ་ཙཱས་འགྲོ་མགོན་རས་ཆེན་ལ་གནང་བར་བཤད་འདུག་ཅིང་། བརྒྱུད་པའི་
བླ་མ་ཡེ་ཤེས་ཀྱི་སྤྱན་ལྡན་དེ་རྣམས་ལ་འཁྲུལ་པ་ནི་མི་མངའ་མོད། འོན་ཀྱང་ཡིག་
རྙིང་སྒྲོས་ཉམས་པ་ཞིག་གི་རྒྱུན་འཆུགས་པ་ཡིན་ནམ་བསམ། འགྲོ་མགོན་རས་
གུ་གེ་མཐོ་ལྡིང་ཡིན་ནམ་སྙམ།

138 བཀའ་བརྒྱུད་ཀྱི་བསྟན་སྲུང་།
ཆེན་དང་ཟངས་དཀར་ལོ་ཙཱ་དུས་མི་མཚུངས་ཤིང་། འགྲོ་མགོན་གྱི་རྣམ་ཐར་དུའང་
ཟངས་དཀར་ལོ་ཙཱ་དང་མཇལ་བར་མ་བཤད་པས། བར་འདི་ནས་བརྒྱུད་པ་གཉིས་
གསུམ་ཙམ་ཞིག་ཆད་པ་འདྲ་སྙམ་པ་ལེགས་པར་བརྟག་གོ །
ཡང་གོང་དུ་བརྗོད་པ་ལྟར་མགོན་པོའི་ལོ་རྒྱུས་སུ་མལ་གྱོ་ལོ་ཙཱ་དང་ཟངས་
དཀར་ལོ་ཙཱ་གཅིག་པར་བཤད་འདུག་པས། མལ་གྱོ་ལོ་ཙཱ་བ་བློ་གྲོས་གྲགས་ཞེས་
པ་དང་། ཟངས་དཀར་ལོ་ཙཱ་བ་འཕགས་པ་ཤེས་རབ་ཅེས་མཚན་ཡང་མི་གཅིག་
ཅིང་ལོ་རྒྱུས་གཞན་ཕལ་ཆེར་དུ་གཅིག་པར་མ་བཤད་པས་འདི་ཡང་བརྟག་པར་
བྱའོ། །འགྲོ་མགོན་རས་ཆེན་ནས་རྒྱལ་སྲས་སྤོམ་བྲག་པ། ཀརྨ་པཀྵི། གཉན་རས།
རྗེ་རང་བྱུང་བ། མགོན་པོ་རྒྱལ་མཚན། རོལ་པའི་རྡོ་རྗེ། མཁའ་སྤྱོད་དབང་པོ། དེ་
བཞིན་གཤེགས་པ། སོག་དབོན་རིག་རལ། རྗེ་མཐོང་བ་དོན་ལྡན། གོ་ཤྲི་རིན་པོ་
ཆེ། རྗེ་ཆོས་གྲགས་རྒྱ་མཚོ། སངས་རྒྱས་མཉན་པ་གྲུབ་ཐོབ། རྒྱལ་དབང་མི་
བསྐྱོད་རྡོ་རྗེ། སྤྲུལ་སྐུ་དཀོན་མཆོག་ཡན་ལག ཡོངས་འཛིན་ཀར་བསྟན་རྒྱ་མཚོ།
དེས་བདག་ལའོ། །
ཡང་སྤྱི་བརྒྱུད་ལྟར་ན། ཟངས་དཀར་ལོ་ཙཱ་བ། གཡོར་པོ་ཇོ་སྟོན། པུར་སྟོན་
བསོད་རིན། འབྱིད་ཕུ་བ་པདྨ་བཀྲ་ཤིས། སྟག་པ་ལྷ་རྗེ་ཇོ་བཟང་། ཁྲོ་ཕུ་ལོཙྪ་བ་
བྱམས་པའི་དཔལ། བླ་ཆེན་བསོད་ནམས་དབང་ཕྱུག ཁྲོ་ཕུ་བསོད་ནམས་སེངྒེ་།
ཡང་རྩེ་བ་རིན་ཆེན་སེངྒེ་། ཀུན་མཁྱེན་བུ་སྟོན། སློབ་དཔོན་མགོན་བཟང་། རིན་
ཆེན་རྒྱལ་མཚན། མཚུར་ཕུ་སྐུ་སྐྱེ་བསོད་ནམས་མཆོག་ལྡན། གོ་ཤྲི་དཔལ་འབྱོར་
དོན་གྲུབ། དེ་ནས་གོང་བཞིན་ནོ། །
ཡང་ན་ཀུན་མཁྱེན་བུ་ནས་ཇོ་ནང་པ་ཕྱོགས་ལས་རྣམ་རྒྱལ། གཉགསལྔ་
དབོན་ བསོད་ནམས་བཟང་པོ། མཁན་ཆེན་སེངྒེ་དཔལ། མཁས་གྲུབ་རབ་འབྱོར་
༡ མ་དཔེ་གཞན་དུ་<འཇིད་ཕུ་བ་>གསལ།

རྒྱལ་ཆེན་རྣམ་སྲས་ཀྱི་ལོ་རྒྱུས། 139
སེངྒེ་། མཁན་ཆེན་རིན་པོ་ཆེ་ཆོས་གྲུབ་སེངྒེ་། རྒྱལ་དབང་མི་བསྐྱོད་རྡོ་རྗེའོ། །
མཁན་ཆེན་ཆོས་གྲུབ་སེངྒེ་། མཁན་ཆེན་ཤཱཀྱ་ཆོས་རབ། ཡོངས་འཛིན་ཀར་བསྟན་
རྒྱ་མཚོ། ཡང་ན། ཟངས་དཀར་ལོ་ཙཱ། གཡོར་པོ་ཇོ་སྟོན། པུར་སྟོན་བསོད་རིན།
འབྱིད་ཕུ་བ་བཀྲ་ཤིས། སྟག་པ་ལྷ་རྗེ་ཇོ་བཟང་། ཁྲོ་ཕུ་ལོ་ཙཱ། མཁན་པོ་བྱང་ཆུབ་
དཔལ། <འདི་མན་ནས་ཆོས་གྲུབ་སེངྒེ་དང་ཤཱཀྱ་ཆོས་རབ་ཡན་ཐམས་ཅད་ཚོགས་དགེ་འདུན་
སྒང་པའི་མཁན་པོ་ཡིན་ནོ། །མཆན།> གཙང་པ་དབང་ཕྱུག་གྲགས། དགྲ་བཅོམ་གཞོན་
ནུ་བྱང་ཆུབ། མཁན་ཆེན་དོན་གྲུབ་དཔལ། མཁན་ཆེན་ཡོན་རྒྱལ་བ། གཉགས་
དབོན་རིན་པོ་ཆེ་ནས་གོང་བཞིན་ནོ། །རྒྱལ་ཆེན་རྣམ་ཐོས་སྲས་ཀྱི་ལོ་རྒྱུས་མདོ་
ཙམ་བརྗོད་པ་རྫོགས་སོ།། །།

140 བཀའ་བརྒྱུད་ཀྱི་བསྟན་སྲུང་།
༈ བཅོམ་ལྡན་འདས་ཐུབ་པའི་དབང་པོ་དང་དཔལ་ཕྱག་ན་རྡོ་རྗེ་ལ་ཕྱག་འཚལ་
ལོ། །སྒྲུབ་བརྒྱུད་རིན་པོ་ཆེའི་བཀའ་སྲུང་བཞི་པ། ལས་མཁན་ཆེན་པོ་སྔགས་ཀྱི་
བདག་པོའི་ལོ་རྒྱུས་ཅུང་ཟད་ཅིག་བརྗོད་ན།
དེ་ཡང་ཇོ་བོ་སྔགས་ཀྱི་བདག་པོ་འདི་ཉིད་ཡེ་ཤེས་པའི་སྤྲུལ་ཚུལ་གྱི་དབང་དུ་
བགྱིས་ན། དེ་བཞིན་གཤེགས་པ་ཀླུ་དབང་གི་རྒྱལ་པོའི་ཕྲིན་ལས་ཀྱི་སྤྲུལ་པ་
གདུལ་བྱའི་ངོར་ཀླུའི་རྒྱལ་པོའི་གཟུགས་ཀྱིས་སངས་རྒྱས་ཀྱི་བསྟན་པ་བསྲུང་ཞིང་
སེམས་ཅན་གྱི་དོན་བྱེད་པ་ཡིན་ནོ། །
དེ་ནས་འཇིག་རྟེན་པའི་སྐྱེ་རྒྱུད་ཀྱི་ལོ་རྒྱུས་བཤད་ན། འདུལ་བ་ལུང་ལས།
སྔོན་སྟོན་པ་ཞལ་བཞུགས་པའི་ཚེ། རྒྱ་གར་ལྷོ་ཕྱོགས་ནས་བྲམ་ཟེ་མེས་བྱིན་ཞེས་
བྱ་བ་ཡུལ་དབུས་མ་ག་དྷར་འོངས་ནས་བྱང་ཕྱོགས་གངས་རིའི་འགྲམ་གྱི་མཚོ་ནག་
པོ་ན་གནས་པའི་ཀླུ་རབ་མཛེས་ཀྱི་གན་ནས་སྨན་བླངས་ཏེ་རྒྱལ་པོའི་ཁབ་ཀྱི་སེར་
བ་བསྲུངས་པས་ཡུན་རིང་པོར་སེར་བ་མ་བབ་པ་ལ། རེ་ཞིག་ཡུལ་མི་རྣམས་ཀྱིས་
སེར་བའི་ཡོན་མ་སྦྱིན་པ་ན། བྲམ་ཟེ་ཁྲོས་ནས་མཆོག་ཟུང་ལ་སོགས་པའི་བུམ་པ་
བཟང་པོ་ལྟ་བུའི་ཉན་ཐོས་བཞི་ལ་གདུགས་ཚོད་གསོལ། དེ་ནས་བྱང་ཕྱོགས་ཀྱི་ཀླུ་
རབ་མཛེས་བསད་ལ་བདག་དེར་སྐྱེ་ཞིང་རྒྱལ་པོའི་ཁབ་ཀྱི་མི་རྣམས་ལ་གནོད་པ་
བྱེད་པར་གྱུར་ཅིག་ཅེས་སྨོན་ལམ་ལོག་པ་བཏབ། འཁོར་རྣམས་ཀྱིས་ཀྱང་དེའི་
འཁོར་དུ་སྐྱེ་བར་སྨོན་ལམ་བཏབ་པས། བྲམ་ཟེ་འཁོར་དྲུག་ཁྲི་དང་བཅས་པ་ཤི་མ་
ཐག གནས་དེར་སྐྱེས་ནས་ཀླུ་རབ་མཛེས་བསད། མ་ག་དྷཱར་ཆར་གྱི་རྒྱུན་གཤོལ་
མདའ་ཙམ་རྒྱུན་རིང་བབས་ནས་མ་ག་དྷའི་ལོ་ཐོག་རྣམས་སོག་མ་ཙམ་ཡང་མེད་
པར་བྱས་པས་ཀླུ་སོག་མ་མེད་དུ་གྲགས། སླར་དུས་གཞན་ཞིག་གི་ཚེ་སེར་བ་ཡང་
ཆེར་བབས་ནས་ལོ་ཐོག་མེད་པར་བྱས་སོ། །འདིའི་སྐབས་རྒྱལ་པོ་མ་སྐྱེས་དགྲ་

སྔགས་ཀྱི་བདག་པོའི་ལོ་རྒྱུས། 141
ལྷས་བྱིན་གྱིས་བསླུས་ནས་སྟོན་པ་འཁོར་བཅས་ལ་མ་གུས་པའི་བསམ་སྦྱོར་ངན་
པ་དུ་མ་བྱས་པས་བསོད་ནམས་ཉམས་པའི་དུས་དང་འགྲིགས་པས། ཀླུའི་གནོད་
འཚེ་རྣམས་ཀྱང་ནུས་པ་ཆེ་བར་བྱུང་ངོ༌། །
དེའི་རྗེས་སུ་ཐན་པ་ཆེན་པོས་ཆུ་རྣམས་ཀྱང་བསྐམས་པ་སོགས་མི་ཤིས་པའི་
རྣམ་པ་དུ་མ་བྱུང་། དེ་ནས་མ་སྐྱེས་དགྲའི་མ་ལུས་འཕགས་མས་རང་གི་བུ་ལ་སྟོན་
པར་གུས་པ་བསྐྱེད་བཅུག་པས། མ་སྐྱེས་དགྲས་སྟོན་པ་སྤྱན་དྲངས་པ་དང་། སྟོན་
པ་འཁོར་བཅས་ཕེབས་ནས། གྲོང་ཁྱེར་རྒྱལ་པོའི་ཁབ་ཀྱི་ཐེམ་པ་ལ་ཞབས་བཞག་
མ་ཐག་ཏུ་ཆར་བབས་ཤིང༌། བཀྲ་མི་ཤིས་པ་ཐམས་ཅད་རྒྱུན་ཆད་ནས་ཤིས་པར་
གྱུར་ཏོ། །དེ་ནས་སྟོན་པ་འོད་མའི་ཚལ་སོགས་སུ་གཤེགས་སོ། །དེའི་དུས་སུ་ཀླུ་
སོག་མ་མེད་འདི་གདུག་རྩུབ་ཆེ་ཞིང་ཤིན་ཏུ་མ་རུངས་པ་ཡིན་ཏེ། འདུལ་བ་ལུང་ཀོ་
ལྤགས་ཀྱི་གླེང་གཞིར། ཀླུ་སོག་མ་མེད་ཀྱིས་ཁ་རླངས་བཏང་བས་དགེ་སློང་རྣམས་
ཀྱི་ཞབས་ལ་ཤུ་བའི་རྨ་འབྲུམ་མང་དུ་བྱུང༌། དེ་སྐྱོབ་པའི་ཕྱིར་སྟོན་པས་དགེ་སློང་
རྣམས་ལ་མཆིལ་ལྷམ་རྐང་སྐྱོབ་གནང་བར་བཤད། དེ་ནས་དུས་རིང་ཞིག་ན་སྟོན་
པ་རྒྱལ་པོའི་ཁབ་ནས་ཡངས་པ་ཅན་དུ་གཤེགས་ཁར་རྒྱལ་པོ་མ་སྐྱེས་དགྲས་ཀླུ་
སོག་མ་མེད་འདུལ་བར་ཞུས་པ་ན་ཞལ་གྱིས་བཞེས་སོ། །དེ་ནས་རེ་ཞིག་གི་ཚེ།
སྟོན་པས་ཡུལ་ཡངས་པ་ཅན་སོགས་གནོད་སྦྱིན་མ་རུངས་པའི་གནས་རྣམས་སུ་
ཕེབས་ནས་གནོད་སྦྱིན་རྣམས་བཏུལ་ཞིང༌། དེའི་མོད་ལ་ཀླུ་སོག་མ་མེད་འདུལ་
བར་དེའི་གནས་སུ་ཕེབས་པས་ན་ཀླུ་ཁྲོས་པར་གྱུར་པ་ལ། ཕྱག་ན་རྡོ་རྗེས་རྡོ་རྗེ་
འཕངས་པས་ཀླུ་གནས་པའི་མཚོ་འགྲམ་གྱི་བྲག་རི་ནག་པོ་གཟེངས་མཐོ་བ་ཞིག་
ལ་ཕོག་སྟེ། བྲག་གི་སྐེད་པ་ཆད་པ་མཚོ་ནང་དུ་ལྷུངས་ཤིང་རྩེ་མོས་ཀླུའི་གནས་
ནོན་པས་སོག་མ་མེད་སྐྲག་ནས་འབྲོས་པར་བརྩམས་པ་ལ། སྟོན་པས་ཕྱོགས་

142 བཀའ་བརྒྱུད་ཀྱི་བསྟན་སྲུང་།
ཐམས་ཅད་མེས་བསྐོར་བའི་རྫུ་འཕྲུལ་བསྟན་པས། སྟོན་པའི་དྲུང་ཉིད་བསིལ་བར་
ཚོར་ནས་སྟོན་པ་ལ་སྐྱབས་ཞུས་པས། བཞིན་བཟང་མ་ག་དྷ་པ་རྣམས་ལ་མི་
འཇིགས་པ་བྱིན་ཞིག་ཅེས་བཀའ་སྩལ་ཅིང་། བསྟན་ཁྲིམས་ལྔའི་བསླབ་པ་ནོད།
བསྟན་པ་བསྲུང་བར་ཁས་བླངས་སོ། །
ཡང་དེང་སང་གཏོར་ཆོག་གི་སྤྱན་འདྲེན་དང་བསྟོད་པར་མཚོ་མ་དྲོས་པ་ན་
གནས་པ་དང་། དེ་ནས་སྤྱན་འདྲེན་པ་སོགས་ཡོད་ལ། བསྟོད་པར། བསྐལ་བཟང་
བྱང་ཆུབ་སེམས་དཔའ་སྟེ། །ཞེས་སོགས་ཡོད་པ་ལ་དཔགས་ན། རྣམ་པ་ཚུལ་ཅིར་
བསྟན་ཀྱང་། དོན་དུ་ཀླུའི་རྒྱལ་པོ་མ་དྲོས་པ་དང་གཅིག་པར་ཡང་འདྲ་བས། དེ་
ལྟར་ན་སྟོན་པ་འཁོར་བཅས་མ་དྲོས་པར་གཤེགས་པའི་བསྙེན་བཀུར་ཞིང༌། ཐེག་
པ་ཆེན་པོར་སེམས་ཀྱང་བསྐྱེད་ལ། ཀླུའི་རྒྱལ་པོ་མ་དྲོས་པས་ཞུས་པའི་མདོ་ཞེས་
མདོ་བམ་པོ་བཞི་པ་ཞིག་ཀྱང་ཡོད་ལ། མཐར་བྱང་ཆུབ་ཏུའང་ལུང་བསྟན་ཏོ། །
གཞན་ཡང་། འཛམ་གླིང་འདི་ཡི་དཔལ་འབྱོར་ཐམས་ཅད་མ་དྲོས་པ་ན་གནས་
པའི་ཀླུ་ཡི་མཐུ་ཡིན་པར་ནི། ཤེས་རབ་ཀྱི་ཕ་རོལ་ཏུ་ཕྱིན་པ་སྡུད་པ་ཚིགས་སུ་
བཅད་པ་ལས་གསུངས་ཏེ།
འཛམ་བུའི་གླིང་འདིར་ཆུ་ཀླུང་ཇི་སྙེད་ཅིག་འབབ་ཅིང་། །
མེ་ཏོག་སྨན་དང་འབྲས་ལྡན་ནགས་ཚལ་སྐྱེད་བྱེད་པ། །
མ་དྲོས་གནས་པའི་ཀླུ་དབང་ཀླུ་བདག་རྟེན་གནས་ཏེ། །
དེ་ནི་ཀླུ་ཡི་བདག་པོ་དེ་ཡི་མཐུ་དཔལ་ཡིན། །
ཞེས་གསུངས་པས། འདི་ནི་འཛམ་བུའི་གླིང་གི་དཔལ་འབྱོར་ཐམས་ཅད་སྐྱེད་པར་
བྱེད་པ་པོ་ཡིན་པས་ན། ཆོས་སྐྱོང་འདི་བསྟེན་ན་འཛམ་བུའི་གླིང་གི་དཔལ་འབྱོར་

སྔགས་ཀྱི་བདག་པོའི་ལོ་རྒྱུས། 143
ཐམས་ཅད་འདུ་བ་ཡིན་པས་གཞན་ལས་ཁྱད་པར་དུ་འཕགས་སོ། །དེ་རྣམས་ནི་ཕྱི་
མདོ་སྡེ་ནས་བཤད་པའི་ཚུལ་ཡིན་ལ། ནང་གསང་སྔགས་ལྟར་ན། སྔ་འགྱུར་རྙིང་
མའི་རྒྱུད་སྡེར་གཏོགས་པའི་སྒོས་རྒྱུད་ཀྱང་མང་དུ་ཡོད་པར་རྒྱལ་དབང་<མཚུར་ཕུ་
བདེ་ཆེན་ན་བཞུགས་པའི་རྙིང་མའི་རྒྱུད་འབུམ་རྗེ་དཀོན་མཆོག་འབངས་ཀྱིས་གཟིགས་པས་
སྔགས་བདག་གི་རྒྱུད་མང་པོ་འདུག་གསུངས་པ་རྒྱལ་ཚབ་སྤྲུལ་པའི་སྐུ་གྲགས་པ་དོན་གྲུབ་ཀྱི་
ཞལ་ནས་ཐོས་སོ། །མཆན།>ཡབ་སྲས་ཀྱི་བཀའ་ལས་ཐོས་སོ། ། །
དེ་ལྟར་ཐོག་མའི་ལོ་རྒྱུས་བརྗོད་ནས། བླ་མ་བརྒྱུད་པའི་བཀའ་བབ་ཇི་ལྟར་
བྱུང་ཚུལ་གྱི་ལོ་རྒྱུས་ནི། བཅོམ་ལྡན་འདས་ཐུབ་པའི་དབང་པོ། གསང་བདག་ཕྱག་
ན་རྡོ་རྗེ། དེ་ནས་བཅོམ་ལྡན་འདས་ཀྱིས་མདོ་རྒྱུད་དུ་མ་ནས་ཡང་ཡང་ལུང་བསྟན་
པའི་ལྷོ་ཕྱོགས་བེ་ཏའི་ཡུལ་དུ་བྲམ་ཟེའི་རིགས་སུ་སྐུ་འཁྲུངས་ཤིང་ཀླུའི་གནས་སུ་
བྱོན་ནས་ཀླུ་རྣམས་ཀྱི་མཆོད་གནས་སུ་གྱུར་ནས། ཤེས་རབ་ཀྱི་ཕ་རོལ་ཏུ་ཕྱིན་པ་
སྟོང་ཕྲག་བརྒྱ་པ་སྤྱན་དྲངས་པ་སོགས་བསྟན་པའི་ཤིང་རྟ་ཆེན་པོར་གྱུར་པ་ཀླུ་སྒྲུབ་
ཀྱི་སྤྱན་སྔར་ཁས་བླངས་ཤིང་སྲོག་སྙིང་ཕུལ་ལོ། །དེ་ནས་རིམ་བཞིན། ཏེ་ལོ་ཤེས་
རབ་བཟང་པོ། ནཱ་རོ་ཡེ་ཤེས་དངོས་གྲུབ། སྒྲ་བསྒྱུར་མར་པ་ལོ་ཙཱ། མི་ལ་བཞད་
པའི་རྡོ་རྗེ། མཉམ་མེད་དྭགས་པོ་ལྷ་རྗེ་སྟེ་བཀའ་བརྒྱུད་གོང་མ་རིམ་པར་བྱོན་པ་
རྣམས་ལས་བརྒྱུད་པར་ཀུན་མཁྱེན་རང་བྱུང་རྡོ་རྗེའི་བཀའ་འབུམ་ན་ཡོད་ལ། དེ་ལྟར་
ན་མར་མི་སོགས་བཀའ་བརྒྱུད་གོང་མ་རྣམས་ཀྱི་ཆོས་སྐྱོང་འདི་ཡིན་པར་ནི་ཡོངས་
སུ་མ་གྲགས་སོ་སྙམ་ན། རྗེ་མར་པས། བསྟན་སྲུང་བརྒྱ་དང་རྩ་བརྒྱུད་ཤེས། །
ཞེས་གསུངས་པས། ཆོས་སྐྱོང་འདི་མེད་པར་སུས་ཤེས། ཁྱད་པར་ས་བཅུའི་དབང་
ཕྱུག་སྒམ་པོ་པའི་ཆོས་སྐྱོང་ཡིན་པར་ནི། རྗེ་ཉིད་ཀྱི་གསུང་མགུར་ལས།

144 བཀའ་བརྒྱུད་ཀྱི་བསྟན་སྲུང་།
ཆོས་སྐྱོང་དཔལ་ཆེན་མགོན་པོ་དང༌། །
བྲན་པོ་སྔགས་ཀྱི་བདག་པོ་གཉིས། །
གནོད་སྦྱིན་ལས་མཁན་རྒྱལ་པོ་གསུམ། །
འདི་ཕྲིན་ལས་སྒྲུབ་པའི་ལྷ་གསུམ་ཡིན། །
ཞེས་དང་། རྒྱལ་བ་འབྲི་ཁུང་པའི་ཟབ་ཆོས་ལས། གཏི་མུག་དབང་དུ་འདུས་པས་རྗེ་
སྒམ་པོ་པ་ལ་སྔགས་བདག་སོག་མ་མེད་པ་ལ་སོགས་པའི་ཀླུའི་རྒྱལ་པོ་རྣམས་ཀྱིས་
ཞབས་ཏོག་བྱེད་པ་ལྟ་བུ་ཞེས་གསུངས་པས་སོ། །དེ་ནས་དཔལ་ལྡན་དུས་གསུམ་
མཁྱེན་པ། འགྲོ་མགོན་རས་པ་ཆེན་པོ། རྒྱལ་སྲས་སྤོམ་བྲག་པའོ། །རྒྱལ་སྲས་འདི་
ལྟ་བུ་གནམ་རྫོང་ན་བཞུགས་པའི་དུས་སྔགས་བདག་གིས་ཡོན་བདག་བྱེད་པར་
ཁས་བླངས་སོ། །དེ་ནས་དཔལ་ཆེན་ཀརྨ་པཀྵི་ལ་གནང་། རྗེ་དེ་ཉིད་ཀརྨར་ཕེབས་
པའི་ཚེ་སྔགས་བདག་གིས་ཡིད་བཞིན་གྱི་ནོར་བུ་འབུལ་བར་བྱུང་། དེ་བསམ་པ་
འགྲུབ་པའི་བརྡར་འདུག་གསུངས། མདོར་ན་རྗེ་འདི་ཡི་སྤྱན་སྔར་བསྟན་པ་བསྟན་
འཛིན་བརྒྱུད་པ་དང་བཅས་པ་སྲུང་ཞིང་སྐྱོང་བར་ཞལ་གྱིས་བཞེས་སོ། །དེ་ནས་སྟོན་
པ་གཞོན་ནུ་རིན་ཆེན། ཀུན་མཁྱེན་རང་བྱུང་རྡོ་རྗེ། རྟོགས་ལྡན་མགོན་པོ་རྒྱལ་
མཚན། འཛམ་གླིང་རོལ་པའི་རྡོ་རྗེ། མཚུངས་མེད་མཁའ་སྤྱོད་དབང་པོ། ཆོས་རྗེ་དེ་
བཞིན་གཤེགས་པ། སོག་དབོན་རིག་པའི་རལ་གྲི། སྤྲུལ་སྐུ་མཐོང་བ་དོན་ལྡན།
བྱང་སེམས་དཔལ་འབྱོར་དོན་གྲུབ། རྒྱལ་བ་རང་བྱུང་མཚོ་སྐྱེས། སངས་རྒྱས་མཉན་
པ་གྲུབ་ཐོབ། རྒྱལ་དབང་མི་བསྐྱོད་རྡོ་རྗེ། སྤྲུལ་སྐུ་དཀོན་མཆོག་ཡན་ལག ཡོངས་
འཛིན་ཀར་བསྟན་རྒྱ་མཚོ། དེས་བདག་ལའོ། །ཇོ་བོ་སྔགས་ཀྱི་བདག་པོའི་ལོ་རྒྱུས་
བླ་མ་བརྒྱུད་པའི་རིམ་པ་དང་བཅས་པ་རྫོགས་སོ།། །།

དམ་ཅན་སྐྱེས་བུ་ཆེན་པོའི་ལོ་རྒྱུས། 145
༈ སྤྲུལ་པའི་སྐུ་པདྨ་སམྦྷ་ཝ་དང་རྒྱལ་བ་ཀརྨ་པ་གཉིས་སུ་མེད་པའི་ཞབས་ལ་ཕྱག་
འཚལ་ལོ། །སྒྲུབ་བརྒྱུད་རིན་པོ་ཆེའི་བཀའ་སྲུང་ཕྲིན་ལས་པ་ཐམས་ཅད་ཀྱི་ནང་
ནས་མཆོག་ཏུ་གྱུར་པ། ལྔ་པ་དམ་ཅན་སྐྱེས་བུ་ཆེན་པོའི་ལོ་རྒྱུས་ནི། ཡེ་ཤེས་པའི་
སྤྲུལ་ཚུལ་དང༌། འཇིག་རྟེན་པའི་སྐྱེ་རྒྱུད་གཉིས་ལས།
དང་པོའི་དབང་དུ་བགྱིས་ན། སྒྲུབ་བརྒྱུད་རིན་པོ་ཆེ་འདི་ཉིད་ཀྱི་བརྒྱུད་པའི་
བླ་མ་ཡེ་ཤེས་ཀྱི་སྤྱན་ལྡན་གོང་མ་རྣམས་ཀྱི་གསུང་རྒྱུན་ལས། འོག་མིན་ན་བཅོམ་
ལྡན་འདས་རྣམ་པར་སྣང་མཛད་ཆེན་པོའི་འཁོར་དུ། རྡོ་རྗེའི་རིགས་ཀྱི་སེམས་
དཔའ་ཆེན་པོའི་ནང་ཚན་ན་གནས་པ་ཡེ་ཤེས་ཀྱི་རྡོ་རྗེ་ལེགས་པ་དང་། རི་བོ་མ་ལ་
ཡ་གནམ་ལྕགས་འབར་བའི་རྩེ་མོར་དཔལ་ཕྱག་ན་རྡོ་རྗེའི་འཁོར་དུ་གནས་པ་དམ་
ཚིག་གི་རྡོ་རྗེ་ལེགས་པ་དང་། ཉི་མ་ནུབ་ཕྱོགས་ཕ་ཝང་ལོང་བུའི་སྐུ་མཁར་ན་སྐྱེས་
བུ་ཆེན་པོའི་ཚུལ་དུ་གནས་པ་ལས་ཀྱི་རྡོ་རྗེ་ལེགས་པ་དང་ཞེས་གསུངས་པས། ངོ་
བོ་རྣམ་པར་སྣང་མཛད་ཀྱི་འཁོར་རྡོར་རིགས་སེམས་དཔའ་བཞིའི་ནང་དུ་བཞུགས་
པ་རྡོ་རྗེ་ལེགས་པ་ལྗང་གུ་ཞེས་བཤད་པས། དེ་ཉིད་གདུལ་བྱའི་དབང་གིས་ཅིར་
ཡང་སྤྲུལ་པ་ཡིན་ནོ། །
ཡང་དཔལ་ཆེན་པོ་རྟ་མགྲིན་གྱི་ཐུགས་ལས་སྤྲུལ་པར་ཡིན་པར་ཡང་གྲགས་
ཏེ། གཏོར་ཆོག་ཉིད་དུ། དཔལ་ལྡན་དྲེགས་པ་རྟ་མགྲིན་ཐུགས་ལས་སྤྲུལ། །ཞེས་
འབྱུང་ཞིང་། གསང་སྔགས་< རྫོགས་ཆེན་སྙིང་ཐིག་གི་ཆོས་སྐོར་དུ་གཏོགས་པ་ཀློང་
གསལ་གྱི་རྒྱུད་རྒྱས་པ་རྡོ་རྗེ་གླིང་པའི་གཏེར་མ། མཆན།>སྔ་འགྱུར་གྱི་རྒྱུད་འགའ་ཞིག་ཏུ་
ཡང་། ཀུན་ཏུ་བཟང་པོའི་གསུང་གི་འོད་ཟེར་ལས་སྤྲུལ་པ་དཔལ་རྟ་མགྲིན་གྱི་ལས་
མཁན་དྲེགས་པ་སྡེ་བརྒྱད་ཀྱི་ནང་ནས་རྡོ་རྗེ་ལེགས་པ་འཁོར་དང་བཅས་པ་སྟན་
ལས་ལངས་ཏེ་ཞེས་གསུངས་པས། ངོ་བོ་དཔལ་རྟ་མགྲིན་ཉིད་ཀྱི་ཐུགས་ལས་སྤྲུལ་
༡ འདི་གཞན་ཕན་དབང་པོའི་མིན་པ་འདྲ་སེམས་པ་ཆོས་འཕེལ་གྱི་དོགས་གནས་བཞག

146 བཀའ་བརྒྱུད་ཀྱི་བསྟན་སྲུང་།
ཞིང་། རྣམ་པ་ལས་མཁན་གྱི་ཚུལ་འཛིན་པ། རྡོ་རྗེ་རིན་ཆེན་པདྨ་ལས་ཏེ་གིང་ཆེན་
སྡེ་བཞི་འབྱུང་བ་སྔ་འགྱུར་གྱི་རྟ་མགྲིན་ཕལ་ཆེར་གྱི་འཁོར་དུ་ཡོད་ཅིང་། དེ་ཙམ་
མ་ཚད་ཞི་བ་ཐུགས་རྗེ་ཆེན་པོའི་དཀྱིལ་འཁོར་ཡང་། རང་ལུགས་རྒྱལ་བ་རྒྱ་མཚོ་
དང་། མི་ཏྲ་ཛོ་ཀིའི་སྤྱན་རས་གཟིགས་གསང་སྒྲུབ་<འདི་མི་ཏྲ་བརྒྱ་རྩར་སྤྱན་རས་
གཟིགས་ཀྱི་དཀྱིལ་འཁོར་གཉིས་ཡོད་པའི་གཅིག་ཡིན་ནོ། །> ལྷ་དགུ་མ་གཉིས་ཀྱི་འཁོར་
དུ་ཡང་གིང་ཆེན་སྡེ་བཞི་ཡོད་དེ། དེ་རྣམས་ལས་ཤར་ཕྱོགས་རྡོ་རྗེའི་རིགས་ཀྱི་གིང་
ཆེན་ནི་<གིང་ཞེས་པ་ཀིང་ཀ་ར་སྟེ་ཕོ་ཉའམ་མྱུར་མགྱོགས་ལ་འཇུག་པ་སྒྲ་ཉམས་ཟུར་ཆག་ནས་
རྙིང་མར་གིང་ཞེས་འབོད་དོ། །མཆན།>སྐྱེས་བུ་ཆེན་པོ་འདི་ཡིན་ཏེ། རྡོ་རྗེའི་མཚན་དང་
སྒྲུབ་ཐབས་ཕལ་ཆེར་དུ་ཕྱག་མཚན་རྡོ་རྗེ་ཡོད་པ་འབྱུང་བས་དེ་ཉིད་ཡིན་ནོ། །
གཉིས་པ་འཇིག་རྟེན་པའི་སྐྱེ་རྒྱུད་ཀྱི་དབང་དུ་བགྱིས་ན། སྔ་འགྱུར་གྱི་ལོ་
རྒྱུས་སྒྲུབ་སྐོར་གྱི་དབུར་འབྱུང་བ་ནི། རུལ་སུངས་རོ་མྱགས་རྣམ་པའི་དཀྱིལ་
འཁོར་ཞེས་བྱ་བ་གཤིན་རྗེའི་གྲོང་ཁྱེར་ཆེན་པོའི་ལྗོངས་ཤིན་ཏུ་སྐྱི་གཡའ་བ་རབ་ཏུ་
འཇིགས་པའི་ནང་ན། རྡོ་ཕ་ཝང་ལོང་བུ་ཞིག་ལ་འོད་སྣ་ལྔས་བསྐོར་བ། སྟེང་ན་སྤྲིན་
ནག་གཏིབས་པ། གློག་འཁྱུག་ཅིང་དུས་མ་ཡིན་པར་ཐོག་སེར་བུ་ཡུག་འཚུབ་ཅིང་
མཚོན་ཆའི་ཆར་འབབ་པ། གསོད་གཅོད་རྔམ་པའི་སྒྲ་སྒྲོག་པ། ཉིན་བཞིན་རླུང་
ནག་འཚུབ་པ། མཚན་བཞིན་མེ་དཔུང་འབར་བ། སྟེང་ནས་འབྱུང་བ་ཆུའི་འཁོར་
ལོ་བསྐོར་བ། འོག་ནས་འབྱུང་བ་སའི་འཁོར་ལོ་བསྐོར་བ། འབྱུང་བ་ཚ་གྲང་
འཁྲུགས་པའི་གནས་ནས་སྲིན་པོ་བྱི་ལའི་གདོང་ཅན་ཞེས་བྱ་བ་ཞེ་སྡང་གི་མེ་འབར་
བ་ཞིག་དང་། མ་བདུད་མོ་སྤྲེའུའི་གདོང་པ་ཅན། སྐོམ་དུ་སྐྱེ་འགྲོའི་ཁྲག་འཐུང་བ།
ཟས་སུ་སྐྱེ་འགྲོའི་སྲོག་གཅོད་པ་གཉིས་ལ། བུ་སྤྱང་ཀིའི་གདོང་པ་ཅན་ལ་ཟ་བྱེད་
གདུག་པའི་མཆེ་བ་ཅན་ཞིག་སྐྱེས་ཤིང་། དེ་ལ་འཁོར་དུ་དུར་ཁྲོད་ཀྱི་བདུད་ནག་པོ་

དམ་ཅན་སྐྱེས་བུ་ཆེན་པོའི་ལོ་རྒྱུས། 147
སྤྱན་གསུམ་ཞེས་བྱ་བས་བསྐོར་བ་སྐྱེ་འགྲོ་ཐམས་ཅད་ཀྱི་བདུད་དུ་བྱུང༌། གཞན་
ཡང་དེའི་འཁོར་ལ་སེངྒེ་དང་སྟག་ལ་སོགས་པ་གཅན་གཟན་ཐམས་ཅད་དང་། བྱ་
རྒོད་ལ་སོགས་པའི་འདབ་ཆགས་བྱ་དང་། སྡིག་པ་ལ་སོགས་པའི་རྡུང་བྱེད་རྭ་ཅན་
དང་། ཅེ་སྤྱང་ལ་སོགས་པ་དཔག་ཏུ་མེད་པ་གནས་ཏེ། ཀུན་ཀྱང་མི་རོ་གསར་རྙིང་
ལ་ལོངས་སྤྱོད་ཅིང་ཤིན་ཏུ་འཇིགས་པར་གནས་སོ། །དེའི་དུས་རྒྱ་གར་གྱི་ཡུལ་
འབྲོག་གནས་ཀྱི་དགོན་པར། དྲང་སྲོང་མངོན་ཤེས་ཅན་སྲ་སེ་ན་ཞེས་བྱ་བ་ཞིག་ར་
རྫི་བྱེད་ཅིང་གནས་སོ། །དེའི་ཚེ་ཟ་བྱེད་སྤྱང་ཀིའི་གདོང་པ་ཅན་གྱིས་ར་ཞིག་བསད་
ནས་ཟོས་པས་དྲང་སྲོང་གིས་བཅོམ་ལྡན་འདས་ཀྱི་དྲུང་དུ་ཕྱིན་ཏེ།
འཁོར་བ་ལས་སྒྲོལ་མཐུ་སྟོབས་ཅན། །
ད་ལྟ་འཇིག་རྟེན་ཁམས་འདི་ན། །
ཡི་དྭགས་རྫུ་འཕྲུལ་མཐུ་ཅན་གྱིས། །
ཁམས་གསུམ་སེམས་ཅན་དབང་དུ་འབྱུང་། །
ཐམས་ཅད་མཁྱེན་པས་འདུལ་བར་ཞུ། །
ཞེས་གསོལ་བ་བཏབ་པས། བཅོམ་ལྡན་འདས་ཀྱིས་ཕྱག་ན་རྡོ་རྗེ་ལ་ཐུལ་ཞིག
ཅེས་བཀའ་བསྒོས་པས། ཕྱག་ན་རྡོ་རྗེས་ཚེ་སྲོག་འགུགས་པའི་སྔགས་ཀྱི་རང་སྒྲས།
ཡི་དྭགས་བཙན་གྱི་རྒྱལ་པོ་རང་དབང་མེད་པར་བཀུག ཕྱིར་མི་ལྡོག་པའི་སྔགས་
ཀྱི་རང་སྒྲས་འབྲོས་པའི་ལམ་བཅད། གཟུགས་ལ་དབབ་པའི་རང་སྒྲས་དབང་དུ་
བསྡུས་ཏེ་རྡོ་རྗེ་སྙིང་གར་གཏད། གསང་བའི་སྙིང་པོ་འབྲུ་ལྔ་སྔགས་ཀྱི་ངོ་བོར་
བསྟན་ནས་གཟིར་བས། རང་དབང་མེད་པར་དངངས་ནས་བརྒྱལ་བར་གྱུར་ཏོ། །
སངས་པ་དང་རང་རྟགས་སྲོག་གི་སྙིང་པོ་ས་བོན་ཏྲི་ཊི་ཞེས་པ་ཕུལ། བསྟན་པ་

148 བཀའ་བརྒྱུད་ཀྱི་བསྟན་སྲུང་།
བསྲུང་བར་ཁས་བླངས་ཤིང་དམ་བཅས་སོ། །དེར་གསང་བའི་མིང་རྡོ་རྗེ་ལེགས་
པར་བཏགས། ཝཀ་ཏྲི་ཤི་ནི་ཞེས་སེམས་བསྐྱེད། ཀྲ་མ་ནི་ཞེས་དབང་བསྐུར། ས་
མ་ཡ་ཞེས་དམ་ཚིག་ཕོག སཱ་དྷུ་ཞེས་དམ་ལ་བཞག་སྟེ་ཞིང་བཅུ་སྒྲོལ་བའི་ཤན་པར་
བསྐོས་སོ། །ཞེས་བྱ་བའི་ལོ་རྒྱུས་འདི་ཉིད་དམ་ཅན་གྱི་རྒྱུད་ལེའུ་བཅུ་པ་དབུ་རུ་
ཞྭའི་ལྷ་ཁང་ནས་བྱུང་བའི་གཏེར་མ་ཞིག་ལས་བཤད་ཅེས་སྒྲུབ་སྐོར་གྱི་དབུར་འབྱུང་
ཞིང་། གཏེར་སྟོན་ནི་གནས་བརྟན་ལྡང་མ་ལྷུན་རྒྱལ་དང་དེའི་སློབ་མ་ལྕེ་བཙུན་
སེངྒེ་དབང་ཕྱུག་གང་རུང་གི་གཏེར་མའོ། །
ཡང་སེང་ཞོན་གྱི་སྒྲུབ་སྐོར་བུམ་ཐང་དགེ་གནས་ཀྱི་གཏེར་མ་ཞིག་ནས་བྱུང་
བའི་ལོ་རྒྱུས་སྒྲུབ་སྐོར་དུ་ཡང་རྣམ་གྲངས་ལ་བཀོད་པ་ནི་འདི་ལྟར་བཤད་དོ། །
སྔོན་ཨ་སུ་རའི་བྲག་ཕུག་ཏུ་སློབ་དཔོན་པདྨ་འབྱུང་གནས་བཞུགས་པའི་ཚེ། ནམ་
གྱི་ཆ་སྟོད་ཅིག་ལ་ཁྱེའུ་ཆུང་དམར་པོ་ཟུར་ཕུད་ཅན་ཞིག་དྲུང་དུ་བྱུང་ནས། སློབ་
དཔོན་ཆེན་པོ་ལགས། བདག་ནི་བཅོམ་ལྡན་འདས་ཕྱག་ན་རྡོ་རྗེས་དམ་ལ་བཏགས།
བསྟན་པའི་སྲུང་མར་དབང་བསྐུར། ལག་ཏུ་རྡོ་རྗེ་གཏད། ལྕེ་ལ་བདུད་རྩི་བཞག་པ་
ཡིན། སློབ་དཔོན་དགོངས་པ་གློད་པར་ཞུ་ཞེས་གསོལ་བས། སློབ་དཔོན་གསང་
བདག་གི་ཏིང་ངེ་འཛིན་ལ་སྙོམས་པར་བཞུགས་སོ། །དེ་ནས་ཁྱེའུ་ཆུང་འདར་ཏེ་
དངངས་ནས། སློབ་དཔོན་ལ་སྲོག་གི་སྙིང་པོ་ཕུལ་ཞིང་། སྐྱེ་རྒྱུད་གསོལ་བར།
སློབ་དཔོན་ཆེན་པོ་ལགས། བདག་གི་ཕ་ནི་དམུ། མ་ནི་བདུད། བདག་ནི་དམུ་
བདུད་རྡོ་རྗེ་ལེགས་པ་བྱ་བ་ལགས། འཁོར་ནི་བཙན་རྒོད་སུམ་བརྒྱ་དྲུག་ཅུ། ཡང་
འཁོར་བསྟན་མ་བཅུ་གཉིས་དང་། ཐེའུ་རང་སྟོང་སྡེས་བསྐོར་བ། ཕྱི་ལྟར་བསྒྲུབས་
ན་འཇིག་རྟེན་བྲན་དུ་འཁོལ། ཟས་ནོར་གྱི་བཅུད་སྡུད། ནང་ལྟར་བསྒྲུབས་ན་དགྲ་
བོའི་སྲོག་རྩ་གཅོད་ཅིང་བསྟན་པའི་བྱ་ར་བྱེད། གསང་བ་ལྟར་བསྒྲུབས་ན་ལྟས་

དམ་ཅན་སྐྱེས་བུ་ཆེན་པོའི་ལོ་རྒྱུས། 149
ངན་ཆོ་འཕྲུལ་གྱིས་འཇིག་རྟེན་ཁམས་གསུམ་ཁྱབ་པར་ནུས་ཞེས་སྲོག་གི་སྙིང་པོ་
མདོངས་གསོལ་དུ་ཕུལ་ལོ། །ཞེས་བཤད་ལ། < ཡང་དམ་ཅན་འདིའི་ཕྱག་མཚན་ཐོ་བ་
དང་སྡུད་པ་བསྣམས་ཤིང་མགར་བའི་མཚན་ཡོད་པ། དེང་སང་གསུང་རྒྱུན་ཞིག་ལ་དགུན་དང་
དཔྱིད་ཀྱི་དུས་སུ་གནམ་ལྕགས་ཀྱི་ཐོག་མེད་དམ་ཅན་གྱིས་བཟོ་བ་ཡིན་ཟེར་བ་དང་། ཁྱད་པར་
སློབ་དཔོན་པདྨ་ལ་གནམ་ལྕགས་ལས་གྲུབ་པའི་རྡོ་རྗེ་རྩེ་ལྔ་དང་རྩེ་དགུ་ཕུར་པ་ལ་སོགས་པ་མང་
པོ་བཅོས་ནས་ཕུལ་བར་སྣང་སྟེ། དེང་སང་གུ་རུའི་ཕྱག་གི་ཡིན་ཟེར་བའི་རྡོ་རྗེ་དང་ཕུར་པ་གཏེར་
མ་ཤིན་ཏུ་མང་བ་ཐམས་ཅད་དམ་ཅན་གྱི་ཕྱག་བཟོ་ཡིན་ཞེས་པ་མང་ངོ༌། །ཡང་གསོལ་ཁར་
དངོས་སུ་བྱུང་བ་ནི། ཅུང་ཞི་བ་ལ་སྐྱེས་མཆོག་བཛྲ་ཐིག་ལེ་རྩལ་དང་། དྲག་ཏུ་ཁྲོས་པ་ལ་མགར་
བ་ནག་པོར་བཤད་དོ། །མཆན།> མདོར་ན་སློབ་དཔོན་པདྨ་སཾ་བྷ་ཝས་དཀྱིལ་འཁོར་
ཆེན་པོ་རྣམས་སུ་དབང་བསྐུར་ཞིང་དམ་ལ་བཞག སྒྲུབ་ཆེན་བཀའ་བརྒྱད་ཀྱི་
དཀྱིལ་འཁོར་ཆེན་པོའི་འཇིག་རྟེན་མཆོད་བསྟོད་དང་དམོད་པ་དྲག་སྔགས་གཉིས་
ཀར་ཡོད་ལ། གཙུག་ལག་ཁང་དང་དབེན་གནས་མང་པོའི་སྲུང་མར་མངའ་གསོལ།
སྒྲུབ་ཐབས་ཀྱང་མང་དུ་མཛད་པ་གཏེར་ཁ་ཕལ་ཆེར་དུ་ཡང་འབྱུང་ངོ༌། །
ཡང་གྲུབ་པའི་སློབ་དཔོན་བི་མ་ལའི་སློབ་མ་ཤའི་སྤྱན་མངའ་བ་མྱང་གི་བནྡེ་
ཏིང་འཛིན་བཟང་པོ་དབུ་རུ་སྟོད་ན་བཞུགས་པའི་དུས་སུ། དམ་ཅན་འདིས་ཁམས་
སུ་སེར་བ་ཕབ་ནས་འོངས་པས། མྱང་བན་གྱིས་ས་དོང་ཁང་པ་ཆེན་པོའི་ནང་ཙམ་
བྲུས། དེ་ལ་ཐོག་བཀལ་བུག་པ་ཆུང་ངུ་ཞིག་གི་ཁར་དབུ་ཞྭའི་རྩེ་མོ་བརྟོལ་བ་ཞིག་
བཀབ་ནས་རྡོ་རྗེ་ལེགས་པ་ཁྱོད་ཀྱི་ནས་དེ་ནས་ང་ལ་ལམ་ཚུགས་ཞྭ་འདིའི་གང་
བསླང་གསུངས་པ་ན། དམ་ཅན་གྱིས་དེ་ལྟར་ཕུལ་བས་ནས་ཕལ་ཆེར་ཟད་པ་ལ་
ཐུག་ཀྱང་དབུ་ཞྭ་མ་ཁེངས་པས། དམ་ཅན་གྱིས་མཆི་མ་བཏོན་པ་ན། མྱང་གི་ཞལ་
ནས། ཁྱེད་ལྷ་འདྲེ་འདི་རྣམས་སེར་སྣ་ཆེ། ཁྱེད་རང་ཚོ་སེར་སྣ་འདི་ལྟར་བྱེད་པ་ལ།

150 བཀའ་བརྒྱུད་ཀྱི་བསྟན་སྲུང་།
འགྲོ་བ་གཞན་ལ་གནོད་པ་སྐྱེལ་བ་མ་ལེགས། དམ་ཚིག་ལས་འགལ་བ་བྱེད་དམ་
ཞེས་གནད་ལ་བོར་ཞིང་དམ་ལ་བཞག དམ་ཅན་གྱིས་ཕུལ་བའི་ནས་དེ་ལ་གཙུག་
ལག་ཁང་བཞེངས་པས་དབུ་རུ་ཞྭའི་ལྷ་ཁང་དུ་གྲགས། རྫོགས་ཆེན་བི་མ་ལའི་ཆོས་
སྐོར་དང༌། དམ་ཅན་ཉིད་ཀྱིས་ཕུལ་བའི་སྒྲུབ་ཐབས་བྱང་བུ་ཉེར་ལྔ་པ་ཡང་དེར་
གཏེར་དུ་སྦས། གཙུག་ལག་ཁང་དེའི་སྲུང་མ་དམ་ཅན་ཉིད་ལ་གཏད་དོ། །ཕྱིས་
གནས་བརྟན་ལྡང་མ་ལྷུན་རྒྱལ་གྱིས་རྫོགས་ཆེན་དང་། དེའི་སློབ་མ་ལྕེ་བཙུན་སེངྒེ་
དབང་ཕྱུག་གིས་དམ་ཅན་སྒྲུབ་ཐབས་བྱང་བུ་ཉེར་ལྔ་པ་གཏེར་ནས་བཏོན་ཅིང་།
རྫོགས་པ་ཆེན་པོ་བི་མ་ལ་སྙིང་ཐིག་གི་བཀའ་སྲུང་ཆོས་བདག་ཀྱང་དམ་ཅན་འདི་
ཡིན་པར་གྲགས་སོ། ། ཁྱད་པར་སྒྲུབ་བརྒྱུད་རིན་པོ་ཆེ་འདི་ཉིད་ཀྱི་སྐྱེས་ཆེན་འགྲོ་
མགོན་རས་ཆེན་གྱིས། བླ་མ་གཙང་པ་མངའ་རིས་པ་ལ་སྒྲུབ་ཐབས་བྱང་བུ་ཉེར་ལྔ་
པ་གསན། ཀརྨ་ན་བཞུགས་དུས་སྔགས་པ་གཞོན་ནུ་ཞིག་གིས་ཁྲབ་ཅིག་ཕུལ་ནས་
དམ་ཅན་གྱི་བསྐུལ་ཉི་མ་ནུབ་ཕྱོགས་མའི་དབྱངས་སློབ་དཔོན་པདྨས་མཛད་པ་དེ་
དྲུང་དུ་བསླབ་ཕྱིན་པས་བརྗོད་པ་ན། སླར་འོངས་པ་གཟིམས་ཁང་སྟེང་ནས་
གཟིགས་པས། །
རྟ་ཆུང་ཕ་གིའི་བྲེལ་ལུགས་དང༌། །
མི་ཆུང་ཕ་གིའི་འཚབ་ལུགས་ཀྱིས། །
དབྱངས་ཁྲབ་རིན་མ་དེ་རྗེད་ལེ་རེད། །
ཅེས་དབྱངས་ཀྱི་རྟ་ལ་དྲངས་ནས་གསུངས། ཞེས་གསུང་རྒྱུན་ལས་བྱུང་བས་འགྲོ་
མགོན་གྱི་ཆོས་སྐྱོང་ཡིན་པར་འདྲ་ལ། རྣམ་ཐར་དང་ཆོས་སྐྱོང་གི་སྐོར་རྣམས་སུ་
དབྱངས་བསླབས་པའི་ལོ་རྒྱུས་འདི་ནི་མེད་པས་བརྟག་པར་བྱའོ། །

དམ་ཅན་སྐྱེས་བུ་ཆེན་པོའི་ལོ་རྒྱུས། 151
ཁྱད་པར་སྣང་སྲིད་ཟིལ་གནོན་གྲུབ་ཆེན་ཀརྨ་པཀྵིའི་སྤྱན་སྔར་སྲོག་སྙིང་ཕུལ་
ཞིང་དཔལ་ལྡན་ཀརྨ་པའི་བསྟན་པ་བསྟན་འཛིན་བརྒྱུད་པ་དང་བཅས་པ་སྐྱོང་བར་
ཞལ་གྱིས་བཞེས་པ་ནས་བཟུང་། ཀརྨ་ཀཾ་ཚང་གི་བླ་མ་ན་རིམ་ཐམས་ཅད་ཀྱི་ཕྲིན་
ལས་པ་བསྟན་པའི་སྲུང་མ་གཞན་ལས་སྙིང་ཉེ་ཞིང་དངོས་གྲུབ་མྱུར་བ་ཡིན་ལ། དེ་
ཙམ་དུ་མ་ཚད་མ་མགོན་མགར་གསུམ་ཞེས་ལྷན་ཅིག་ཏུ་བསྡེབས་ནས་མཛད་པ་
ཡང་རང་གར་བརྗོད་པ་མ་ཡིན་ལ། མ་མགོན་གཉིས་ཀའི་བཀའ་ཉན་ལས་བྱེད་
ཀྱང་དམ་ཅན་འདི་ཡིན་ཏེ། དཔལ་མགོན་པོའི་རྒྱུད་ཀིང་ཀ་ར་ནས་བྱུང་བའི་མགོན་
པོ་ནོར་ལྷ་ལྟར་བསྒྲུབས་པ་ཕྱོགས་བཅུ་མགོན་པོས་བསྐོར་བའི་ནུབ་བྱང་གི་པཎ་ཤ་
བ་རི་ནི་སྐྱེས་བུ་ཆེན་པོ་འདི་ཉིད་ཡིན་ཞིང་། མངོན་རྟོགས་སུ། དམ་ཅན་སྐྱེས་བུ་
ཆེན་པོ་གིང་གི་ཚོགས་ཀྱིས་བསྐོར་བ་ཞེས་དང་
། བསྐུལ་དུ།
ནུབ་བྱང་མཚམས་ཀྱི་དམ་ཅན་ནི། །
བྲག་ལ་མགོན་པོ་ཐིག་ལེ་རྩལ། །
རླུང་ལ་ཆིབས་ཤིང་བེང་ཆེན་བསྣམས། །
ཞེས་གསལ་བར་བསྟན་ལ། ཕྱག་མཚན་གཡས་རྡོ་རྗེ་ཡོད་པ་དམ་ཅན་གྱི་སྒྲུབ་སྐོར་
གཏེར་མ་མང་པོ་ལ་ར་ཞོན་སེང་ཞོན་གཉིས་ཀར་ཡོད་པ་དང་། རང་ལུགས་ཀྱི་
གསོལ་ཀར་ཡང་། གཡས་པས་རང་རྟགས་རྡོ་རྗེ་བསྣམས། །ཞེས་འབྱུང་བ་རྣམས་
དང་མཐུན་ཞིང་། གཡོན་རིན་པོ་ཆེ་བསྣམས་པ་འདི་ནོར་ལྷ་ལྟར་བསྒྲུབ་པའི་
སྐབས་ཡིན་པས། སྒྲུབ་པ་པོ་ལ་དངོས་གྲུབ་མཆོག་སྩོལ་བའི་ཕྱིར་དང་། ཆིབས་སུ་
ཡན་ལག་ནག་པོའི་རྟ་སྔོན་པོ་ལ་བཅིབས་པ་ནི། དམ་ཅན་འདི་ལ་སྐུའི་བཀོད་པ་
མང་ཞིང་ཆིབས་ཀྱང་སེངྒེ་། ར་སྐྱེས། རྟ། འབྲུག རྔ་མོང་། སྟག འབྲོང་ལ་སོགས་

152 བནབཀའ་བརྒྱུད་ཀྱི་བསྟན་སྲུང་།
མང་དུ་ཡོད་པ་སློབ་དཔོན་པདྨས་མཛད་པའི་གསོལ་ཁ་རྣམས་སུ་འབྱུང་བ་ལས།
ད་ལན་ཕྱོགས་བཅུ་མགོན་པོའི་ཟླར་བྱུང་བའི་དམ་ཅན་འདི་ནི། ལ་ལ་གྱི་ལིང་རྟ་ལ་
ཞོན། །ཞེས་འབྱུང་བའི་རྟ་ཞོན་དེ་ཉིད་ཡིན་ཞིང་། སྒོས་སུ་བསྒྲུབ་པའི་སྐབས་དང་།
མངོན་རྟོགས་མ་གཅིག་ཙམ་མ་གཏོགས་ངོ་བོ་དམ་ཅན་ཉིད་ཡིན་པས་དཔལ་
མགོན་པོའི་འཁོར་ཡིན་ངེས་སོ། །
གཞན་ཡང་དཔལ་མགོན་པོའི་རྟེན་གཏོར་བཅའ་བའི་མན་ངག་ཏུ། ཆ་གཅིག་
པོ་དེ་ལ་ཤར་གྱི་རྒྱལ་པོ་སྲོག་བདག་དཀར་པོ། དར་དཀར་གྱི་འཇོལ་བེར་མནབས་
པ། ཕྱག་ན་བ་དན་དཀར་པོ་འཕྱར་བ། དེའི་རྟེན་དུ་ལྷ་བཤོས་མར་གྱིས་བྱུགས་པ་
བཅའ། ལྷོར་མཁའ་འགྲོ་ནག་མོ་གྲི་གུག་ཐོད་ཁྲག་ཅན་གྱི་རྟེན་དུ་དྲིལ་བཤོས་ཟུར་
གསུམ་པ་ཁྲག་གིས་བྱུགས་པ་བཅའ། ནུབ་ཏུ་བཙན་ཡམ་ཤུད་དམར་པོ་རུ་མཚོན་
འཕྱར་ཞིང་ཞགས་པ་འཛིན་པའི་རྟེན་དུ། གྲུ་བཞི་རྩེ་རྒྱལ་ཞེས་པ་རྩེ་མོ་རིང་པོ་ཁྲག་
གིས་བྱུགས་པ་བཅའ། བྱང་དུ་དམ་ཅན་རྡོ་རྗེ་ལེགས་པ་སེངྒེ་དཀར་མོ་ལ་ཆིབས་
ཤིང་དར་དཀར་གྱི་བེར་གསོལ་བ། གཡས་ལྕགས་ཀྱུ་གཡོན་དགྲ་སྙིང་འཛིན་པའི་
རྟེན་དུ་གསང་ཕྱི་ཞེས་པ་ནོར་བུའི་དབྱིབས་ཅན་མར་གྱིས་བྱུགས་པ་བཅའ་ཞེས་
འབྱུང་ཞིང་། འདི་རྣམས་ལ་གབ་པའི་ལྷ་བཞི་ཞེས་བརྗོད་པ། གཏོར་ཆོག་ཏུ་
གསལ་བར་མེད་ཀྱང་རྟེན་གཏོར་བཅའ་བ་དང་། ཏིང་ངེ་འཛིན་གྱི་སྐབས་བསྒོམ་
པར་བཤད་ལ། དེའི་ཕྱིར་ཕྱོགས་བཅུ་མགོན་པོ་སོགས་ཀྱི་གཏོར་མ་བཅའ་བར་
བཤད་དོ། །དེ་ལྟར་རྟེན་གཏོར་བཅའ་ལུགས་སུ་ཡང་འབྱུང་བས་སྐྱེས་བུ་ཆེན་པོ་
འདི་དཔལ་མགོན་པོའི་བཀའ་ཉན་ལས་མཁན་ཡིན་པར་ཤིན་ཏུ་གསལ་ལོ། །དེ་
བཞིན་དུ་དཔལ་ལྷ་མོའི་བཀའ་འཁོར་ལས་མཁན་ཡང་སྐྱེས་བུ་ཆེན་པོ་འདི་ཡིན་ཏེ།
གོང་དུ་ལྷ་མོའི་གླེང་གཞི་མེ་ལྕེ་འབར་མའི་རྒྱུད་ལས་བྱུང་བའི་སྐབས་རྒྱས་པར་བརྗོད་

དམ་ཅན་སྐྱེས་བུ་ཆེན་པོའི་ལོ་རྒྱུས། 153
པ་ལྟར། ཁོལ་མོ་རེ་བ་ཏི་རྗེ་མོའི་དྲུང་དུ་ནམ་ཕར་ཕྱེད་ཚུར་ཕྱེད་ན་བྲོས་ཕྱིན་པས། །
བཙན་སྐྱ་རྡོ་རྗེ་ཟླ་བ་དང་ཕྲད་ནས་མཛའ་མོར་གྱུར་པ་དང་། ཤོ་རྡེའུ་དཀར་ནག་
གང་ལ་བོར་ཡང་འཕུང་བར་བྱེད་པ་བདུན་ཡོད་པ་ལྷ་མོ་ལ་བྱིན། ཞེས་སོགས་ཀྱི་
ལོ་རྒྱུས་འབྱུང་བའི་བཙན་སྐྱ་རྡོ་རྗེ་ཟླ་བ་ནི་དམ་ཅན་ཡིན་ལ། སྔོན་གྱི་མཛའ་བོའི་
དམ་ཚིག་གི་དབང་གིས་ད་ལྟ་ཡང་དཔལ་ལྡན་ལྷ་མོའི་ལས་བྱེད་ཀྱི་བཀའ་ཉན་པ་
ཡིན་ཏེ། དཔལ་ཆེན་ཀརྨ་པཀྴིས་ལྷ་མོའི་ལོ་རྒྱུས་སུ། གཞན་ཡང་བཙན་སྐྱ་རྡོ་རྗེ་ཟླ་
བ་དང༌། རྡོ་རྗེ་ལེགས་པ་ཐ་དད་མེད་པ་ཡང་དཔལ་ལྡན་ལྷ་མོའི་མཛའ་སྡེ་ཡིན་པ་
སྟེ། རྡོ་རྗེ་ལེགས་པ་མཆེད་སུམ་བརྒྱ་དྲུག་ཅུ་སྲིང་མོ་རྡོ་རྗེ་འབར་མ་མཆེད་སུམ་
བརྒྱ་དྲུག་ཅུ་ཞེས་དང་། ཚངས་པ་དུང་གི་ཐོར་ཚུགས་ཅན་གྱི་བུ་གནམ་ལྷ་དཀར་པོ་
མཆེད་བརྒྱད། གནམ་ཐེའུ་རང་དཀར་པོ་སྤུན་དགུ། རྒྱལ་པོ་འཁོར་དང་བཅས་པ་
ཡང་དཔལ་ལྷ་མོའི་མཛའ་སྡེ་དང་བཀའ་འཁོར་ཡིན་པའི་ཕྱིར་ན་ཞེས་དང་། ལྷ་མ་
སྲིན་སྡེ་བརྒྱད། རྒྱལ་པོ་དགུ། དྲེགས་པ་ཕོ་དགུ་མོ་དགུ་ཐམས་ཅད་ཀྱི་ཞང་པོ་སྟེ་
སྟོང་གསུམ་ཀླུ་དང་ས་བདག་ཡིན་པའི་ཕྱིར་ན། ཀླུ་དང་ས་བདག་གི་ཚོགས་དང་
འགྲས་ན་དྲེགས་པ་ཕོ་དགུ་མོ་དགུ་འཁོར་བཅས་དང་འགྲས་པས་ན་བསྒྲུབས་ཀྱང་
མི་འགྲུབ་ཅིང་གནོད་པ་སྣ་ཚོགས་བྱེད་པར་འགྱུར་རོ། །དྲེགས་པ་ཕོ་དགུའི་གཙོ་བོ་
དགུ་སྟེ་བསྟན་པ་སྲུང་བའི་ཕྱིར་ཡེ་ཤེས་ཞི་ཁྲོ་ཡབ་ཡུམ་གྱི་སྤྲུལ་པ་ཡིན་པའི་ཕྱིར་ན་
འཇིག་རྟེན་པ་རང་རྒྱུད་པ་མ་ཡིན་པར་ཤེས་པར་མཛོད། ཅེས་གསུངས་པའི་དྲེགས་
པ་ཕོ་དགུ་ནི། མེ་ལྕེ་འབར་མ་ལས། ལྷ་མོ་རྗེ་ཁོལ་གཉིས་ལ་ཁྱོ་དགུ་ཡོད་པ་དེ་
རྣམས་ཡིན་ཞིང་། དཀྱིལ་འཁོར་ལ་བཀོད་པའི་སྐབས་དྲེགས་པ་དོན་གཉིས་ཀྱི་
གཙོ་བོ་བརྒྱད་དང་། དེར་རླུང་ལྷ་གཅིག་པོ་མ་ཚང་བ་རྗེ་པཀྵིའི་གསུང་འདི་ལ་ཞིབ་
ཏུ་དཔྱད་ན་བཙན་སྐྱ་རྡོ་རྗེ་ཟླ་བ་སྟེ་དམ་ཅན་བསྣན་པས་དགུར་མཛད་ལ། དོན་དུ་

154 བཀའ་བརྒྱུད་ཀྱི་བསྟན་སྲུང་།
ན་ཕྱོགས་བཅུ་མགོན་པོའི་སྐབས་ཀྱི་བསྐུལ་དུ། ནུབ་བྱང་མཚམས་ཀྱི་དམ་ཅན་
ནི། །ཞེས་པའི་འཕྲོར། རླུང་ལ་ཆིབས་ཤིང་བེང་ཆེན་བསྣམས། །ཞེས་འབྱུང་བས།
ཁྱོ་དགུའི་རླུང་ལྷ་དང་དམ་ཅན་གཅིག་པར་གོར་མ་ཆག་པས། རང་ལུགས་ཀྱི་
དཔལ་ལྷ་མོའི་འཁོར་དུ་གླེང་གཞིའི་ཁྱོ་དགུ་དྲེགས་པ་དོན་གཉིས་ཀྱི་གཙོ་བོ་
བརྒྱད། དེར་རླུང་ལྷ་མ་ཚང་བ་དམ་ཅན་ཏེ་དྲིལ་བས་ཁྱོ་དགུ་ཡོངས་སུ་ཚང་ཞིང་།
དྲེགས་པའི་གཙོ་བོ་རྣམས་ལྷ་སྲིན་སྡེ་བརྒྱད་དང་། རྡོ་རྗེ་ལེགས་པའི་འཁོར་དུ་
ཚངས་པ་དཀར་པོ་ཡོད་པས་རྒྱལ་པོ་དེའི་འཁོར་དུ་གནམ་ལྷ་དང་ཐེའུ་རང་སོགས་
ལྷ་སྲིན་མ་ལུས་པ་འདུས་པར་གསུངས་སོ། །དེ་ལྟར་སྐྱེས་བུ་ཆེན་པོ་འདི་ཉིད་
དཔལ་མགོན་མ་ཧཱ་ཀཱ་ལ་བེར་ནག་པོ་ཅན་དང༌། དཔལ་ལྷ་མོ་རང་བྱུང་རྒྱལ་མོ་
གཉིས་ཀའི་བཀའ་སྡོད་ལས་མཁན་ཡིན་པས་ན། <ཡང་གསུང་རྒྱུན་གཅིག་ལ། དམ་
ཅན་འདི་སྔགས་རྙིང་མ་བཀའ་གཏེར་ཐམས་ཅད་ཀྱི་སྲུང་མ་ཡིན་ཞིང་། ཁམས་ཀ་ཐོག་ན། མགོན་
པོ་བེང་ལྷ་མོ་དང་བཅས་པ། དམ་ཅན་གསུམ་ཀ་བཀའ་མ་ལས་བརྒྱུད་པ་ཆོས་སྐྱོང་མཛད་ཅིང་མ་
མགོན་མགར་གསུམ་དུ་གྲགས། གྲུབ་ཆེན་ཀརྨ་པཀྱིས་སྐུ་གཞོན་དུས་ཀ་ཐོག་བྱམས་པ་འབུམ་གྱི་
དྲུང་དུ་གསན་པ་མཛད་ཅིང་བཞུགས་དུས་དམ་ཅན་ཆོས་སྐྱོང་དུ་བསྟེན། ཕྱིས་བཀའ་བརྒྱུད་གོང་
མ་ལ་མེད་པར་ཀ་ཐོག་པའི་བརྒྱུད་པ་འདེད་པ་མ་འགབ་ནས་བརྒྱུད་པ་ཉེ་བརྒྱུད་དུ་མཛད། བེར་
ནག་ཅན་ལྕམ་དྲལ་དང་སྦྲེལ་ནས་མ་མགོན་མགར་གསུམ་ཞེས་པའི་མིང་འདོགས་ཀྱང་ཀ་ཐོག་
ལུགས་བཞིན་དུ་གྲགས་སོ། །མཆན།> མ་མགོན་མགར་གསུམ་ཞེས་ལྷན་ཅིག་མཛད་
པ་ཡང་ཤིན་ཏུ་འབྲེལ་ལོ། །
དེ་ལྟར་ལོ་རྒྱུས་བཤད་ནས། བླ་མ་བརྒྱུད་པའི་རིམ་པ་ནི། མྱང་གི་བནྡེ་ཏིང་ངེ་
འཛིན་བཟང་པོ་ལ། དམ་ཅན་ཉིད་ཀྱིས་སྒྲུབ་ཐབས་བྱང་བུ་ཉེར་ལྔ་པ་ཕུལ་བ། ལྕེ་
བཙུན་སེངྒེ་དབང་ཕྱུག་གིས་གཏེར་ནས་བཏོན་ནས། བླ་མ་གཙང་པ་མངའ་རིས་པ་

དམ་ཅན་སྐྱེས་བུ་ཆེན་པོའི་ལོ་རྒྱུས། 155
ལ་འགྲོ་མགོན་རས་ཆེན་གྱིས་གསན་པས། དེ་ནས་བརྒྱུད་པ་འདྲེན་པ་ཞིག་ཡོད་པ་
འདྲ་ནའང་། དེང་སང་རྗེས་གནང་དང་སྒྲུབ་སྐོར་རྣམས་སུ་ཤིན་ཏུ་ཉེ་བརྒྱུད་དུ་མཛད་
པ་ནི། གསང་བདག་ཕྱག་ན་རྡོ་རྗེ། སྤྲུལ་སྐུ་པདྨ་འབྱུང་གནས། གྲུབ་ཆེན་ཀརྨ་པཀྵི།
གཉན་རས་སདྨ་ལཀྵ། ཀུན་མཁྱེན་རང་བྱུང་རྡོ་རྗེ། ཞྭ་དམར་བ་གྲགས་པ་སེངྒེ་།
དར་མ་རྒྱལ་མཚན། མཁའ་སྤྱོད་དབང་པོ། དེ་བཞིན་གཤེགས་པ། ཆོས་དཔལ་ཡེ་
ཤེས། དཔལ་འབྱོར་དོན་གྲུབ། སངས་རྒྱས་མཉན་པ། རྒྱལ་བ་དཀོན་མཆོག་ཡན་
ལག ཡོངས་འཛིན་ཀར་བསྟན་རྒྱ་མཚོ། དེས་བདག་ལ་གནང་བའོ།། །།

156 བཀའ་བརྒྱུད་ཀྱི་བསྟན་སྲུང་།
༈ བླ་མ་དང་དཔལ་འཁོར་ལོ་སྡོམ་པའི་ཞབས་ལ་ཕྱག་འཚལ་ལོ། །
སྒྲུབ་བརྒྱུད་རིན་པོ་ཆེའི་བཀའ་སྲུང་དྲུག་པ་སྲིན་མགོན་ཐོད་པའི་ཕྲེང་བ་ཅན་
གྱི་ལོ་རྒྱུས་ནི། དེ་ཡང་། ཡེ་ཤེས་པའི་སྤྲུལ་ཚུལ་གྱི་དབང་དུ་བགྱིས་ན། ངོ་བོ་
བཅོམ་ལྡན་འདས་དཔལ་འཁོར་ལོ་སྡོམ་པ་དང་གཉིས་སུ་མེད་པ་ཡིན་ལ།
རྣམ་པ་འཇིག་རྟེན་པའི་སྐྱེ་རྒྱུད་ཀྱི་དབང་དུ་བགྱིས་ན། ལྷོ་ནུབ་སྲིན་པོའི་ཡུལ་
གྱི་ལང་ཀ་པུ་རིའི་དུར་ཁྲོད་དུ་སྲིན་པོའི་རྒྱལ་པོའི་ཚུལ་བཟུང་ནས་མ་རུངས་པ་
གདུལ་དཀའ་བའི་འགྲོ་བ་རྣམས་འདུལ་ཞིང་སངས་རྒྱས་ཀྱི་བསྟན་པ་བསྲུངས་
པར་མཛད་ལ། འོག་མིན་དུ་དཔལ་འཁོར་ལོ་སྡོམ་པའི་དཀྱིལ་འཁོར་དུ་དབང་
བསྐུར་ཞིང་དམ་ལ་བཏགས། བོད་ཡུལ་འདིར་སྤྲུལ་པའི་རྒྱལ་པོ་སྲོང་བཙན་སྒམ་
པོ་དང་། སློབ་དཔོན་པདྨའི་སྤྱན་སྔར་ཡང་བསྟན་པ་བསྲུང་བར་ཞལ་གྱིས་བཞེས།
གསང་སྔགས་རྙིང་མར་<མཚུར་ཕུ་བདེ་ཆེན་ན་བཞུགས་པའི་རྙིང་མའི་རྒྱུད་འབུམ་ན།>
གཏོགས་པའི་རྒྱུད་ཀྱང་མང་དུ་ཡོད་པར་གསུངས་སོ། །
ཡང་ལོ་རྒྱུས་གཅིག་ལ། དཔལ་གདོང་བཞི་པའི་མགོན་པོ་བླ་མ་གཉན་ལོ་
ཙཱར་བརྒྱུད་ཅིང་དཔལ་ལྡན་ས་སྐྱ་པ་ལ་དར་བ་གཉན་དགོན་དུ་གྲགས་པ་དང་
གཅིག་ཅིང་། མགོན་པོ་འདི་དྲང་སྲོང་སྲིན་པོ་རི་ན་གནས་པས། དཔལ་ཆེན་ཀརྨ་
པཀྴི་དེར་ཕེབས་སྐབས་བསྟན་པ་བསྲུང་བར་ཞལ་གྱིས་བཞེས་པར་གྲགས་ལ།
ཁྱད་པར་གྲུབ་པའི་སློབ་དཔོན་ཌོམྦྷི་ཧེ་རུ་ཀའི་སྤྱན་སྔར་སྲོག་སྙིང་ཕུལ་ཞིང་
བསྟན་པ་བསྲུང་བར་ཞལ་གྱིས་བཞེས། དེ་ནས་ཟངས་དཀར་ལོ་ཙཱ་བ། དེ་ནས་
འགྲོ་མགོན་རས་ཆེན་ཉིད་ལས་བརྒྱུད་འདུག་ནའང་། རྣམ་སྲས་ཀྱི་སྐབས་དོགས་
པ་བརྗོད་པ་ལྟར་ཟངས་དཀར་ལོ་ཙཱ་བ་དང་། འགྲོ་མགོན་རས་ཆེན་དུས་མི་
མཚུངས་པས་བརྟག་པར་བྱ་ཞིང་། དེ་ནས་རྒྱལ་སྲས་སྤོམ་བྲག་པ། གྲུབ་ཆེན་ཀརྨ་

སྲིན་མགོན་ཐོད་ཕྲེང་ཅན་གྱི་ལོ་རྒྱུས། 157
པཀྴི། མཁས་གྲུབ་ཨོ་རྒྱན་པ། ཀུན་མཁྱེན་རང་བྱུང་རྡོ་རྗེ། རྟོགས་ལྡན་མགོན་པོ་
རྒྱལ་མཚན། འཛམ་གླིང་རོལ་པའི་རྡོ་རྗེ། ཀུན་སྤངས་ཀུན་བློ། སོག་དབོན་རིག་
པའི་རལ་གྲི། སྤྲུལ་སྐུ་མཐོང་བ་དོན་ལྡན། བྱང་སེམས་དཔལ་འབྱོར་དོན་གྲུབ།
རྒྱལ་བ་རང་བྱུང་མཚོ་སྐྱེས། སངས་རྒྱས་མཉན་པ་གྲུབ་ཐོབ། རྗེ་བཙུན་མི་བསྐྱོད་
རྡོ་རྗེ། རྒྱལ་བ་དཀོན་མཆོག་ཡན་ལག ཡོངས་འཛིན་ཀར་བསྟན་རྒྱ་མཚོ། དེས་
བདག་ལའོ། །
དེ་ལྟར་སྲིན་མགོན་གྱི་ལོ་རྒྱུས་ས་བོན་ཙམ་བརྗོད་ཅིང་། སྤྱིར་མགོན་པོ་འདི་
བསྟན་པ་སྤྱི་ཁྱབ་ལ་གྲགས་ཆུང་ཞིང་། སྒྲུབ་བརྒྱུད་རིན་པོ་ཆེ་འདི་ཉིད་ལའང་རྒྱུད་
དང་སྒྲུབ་ཐབས་སོགས་ཆེར་མ་དར་བ་འདྲ། དེང་སང་རྗེས་གནང་དང་གཏོར་ཆོག་
ཙམ་ལས་མི་སྣང་བས། རྗེས་གནང་གི་དབུར་བྱུང་བ་ཉིད་བཀོད་ཅིང་། ཕྱིས་ནས་
རྒྱུད་དང་སྒྲུབ་ཐབས་སོགས་ཀྱི་ལོ་རྒྱུས་ཁུངས་ཐུབ་རྙེད་ན་སྐབས་འདིར་ཆོས་ཀྱི་
སྤྱན་ལྡན་སླད་ནས་འབྱོན་པ་རྣམས་ཀྱིས་གཞུག་པར་བྱའོ། ། སྲིན་མགོན་གྱི་ལོ་རྒྱུས་
རྫོགས་སོ།། །།

158 བIནབཀའ་བརྒྱུད་ཀྱི་བསྟན་སྲུང་།
༈ གསང་བདག་ཕྱག་ན་རྡོ་རྗེ་དང་སློབ་དཔོན་པདྨ་འབྱུང་གནས་ལ་ཕྱག་འཚལ་ལོ། །
སྒྲུབ་བརྒྱུད་རིན་པོ་ཆེ་འདི་ཉིད་ཀྱི་བཀའ་སྲུང་བདུན་པ་ཞིང་སྐྱོང་སེངྒེའི་
གདོང་པ་ཅན་གྱི་ལོ་རྒྱུས་ནི། ཐོག་མར་ཡེ་ཤེས་པའི་སྤྲུལ་ཚུལ་དང་། འཇིག་རྟེན་
པའི་སྐྱེ་རྒྱུད་གཉིས་ལས། །
དང་པོ་ནི། དེ་ཡང་དཔལ་འཁོར་ལོ་སྡོམ་པ་དང་ཡེ་ཤེས་ཀྱི་མགོན་པོ་ཕྱག་བཞི་
པ་གཉིས་ནི་ཁྲོ་ཆགས་ཀྱི་རྣམ་འགྱུར་དང་། ཞལ་ཕྱག་གི་མང་ཉུང་ཙམ་མ་གཏོགས་
ངོ་བོ་ཁྱད་མེད་པ་ཡིན་ཏེ། ཕྱག་བཞི་པའི་རྒྱུད་དྲག་པོ་མཚོན་ཆ་བསྣོལ་བ་ལས། །
ངོ་བོ་བདེ་མཆོག་དཔའ་བོ་ཡི། །
ཡེ་ཤེས་སྐུ་སྟེ་རྡོ་རྗེ་འཛིན། །
དེ་ལས་སྤྲུལ་པ་དཔལ་འབར་མ། །
ཁྲག་འཐུང་ལེགས་ལྡན་ནག་པོ་ཆེ། །
སྐུ་བཞི་མཐར་ཕྱིན་ཕྱག་བཞི་པ། །
ཕྱོགས་བཅུ་རྒྱལ་བའི་བསྟན་པ་སྲུང་། །
ཞེས་གསུངས་སོ། །དེའི་ལས་མཁན་བྱ་རོག་གདོང་ཅན་དང་སེངྒེའི་གདོང་ཅན་
གཉིས་ནི་མགོན་པོ་ཉིད་ཀྱི་ཐུགས་ཀྱི་སྤྲུལ་པ་ཡིན་ལ། དེ་ལས་སེང་གདོང་ནི་
དཔལ་ལྡན་ཞིང་སྐྱོང་དབང་པོ་འདི་ཡིན་ཏེ། དེ་ཡང་དཔལ་གྲྭ་ལོའི་ལུགས་ཀྱི་
བཀའ་བརྒྱུད་རིན་པོ་ཆེ་འདི་ཉིད་ལ་ཡོངས་སུ་གྲགས་པའི་ཕྱག་བཞི་པའི་ལས་
མཁན་སེང་གདོང་ནག་པོ་གྲི་ཐོད་ཅན་དང་། རལ་གྲི་ཐོད་ཁྲག་འཛིན་པ་རྒྱུད་དང་
སྒྲུབ་ཐབས་རྣམས་སུ་འདམ་གར་ཡོད་ཅིང་། ཕྱག་བཞི་པའི་རྒྱུད་གྲི་གུག་བརྩེགས་
པ་ནས།

ཞིང་སྐྱོང་སེངྒེ་གདོང་པ་ཅན་གྱི་ལོ་རྒྱུས། 159
ཤར་གྱི་འཁྱམས་ལ་སེངྒེའི་གདོང་། །
སྐུ་མདོག་དཀར་པོ་གྲི་ཐོད་འཛིན། །
ཞེས་ཀྱང་བཤད་ལ། དེ་དག་དང་དགོངས་པ་མཐུན་པར། ཞིང་སྐྱོང་གི་མངོན་
རྟོགས་དང་རྗེས་གནང་སྔགས་རྙིང་མའི་གཏེར་མ་རྣམས་སུ། ཞི་བ་ཡེ་ཤེས་པའི་
སེང་གདོང་དང་། དྲག་པོ་ལས་ཀྱི་སེང་གདོང་སྟེ་ཞི་དྲག་གཉིས་འབྱུང་བའི་དང་པོ་
ལ་བདག་བསྐྱེད་མཛད་པའི་མངོན་རྟོགས་སུ། པཾ་ལས་པདྨ་རཾ་ལས་ཉི་མའི་དཀྱིལ་
འཁོར་གྱི་སྟེང་དུ་ཧཱུྃ་ཆེན་གངས་རི་ལྟར་དཀར་བ་ལས་འོད་འཕྲོས། བགེགས་དང་
ལོག་འདྲེན་ཐམས་ཅད་ཚར་བཅད། དེ་བཞིན་གཤེགས་པ་ཐམས་ཅད་ཀྱི་མཐུ་
སྟོབས་ཡོན་ཏན་མ་ལུས་པར་བསྡུས་ནས་ཧཱུྃ་ལ་ཐིམ། རལ་གྲི་ཧཱུྃ་གིས་མཚན་པར་
གྱུར། དེ་ཡོངས་སུ་གྱུར་པ་ལས་བདག་ཉིད་དཔལ་ཡེ་ཤེས་ཀྱི་མགོན་པོ་སེངྒེའི་
གདོང་པ་ཅན་སྐུ་མདོག་ཟླ་བ་ལྟར་དཀར་བ། ཞལ་ཅུང་ཟད་ཁྲོ་ཞིང་འཛུམ་པ། སྤྱན་
གསུམ་དཀར་དམར་གཡོ་ཞིང་གཡུ་རལ་རྒྱས་པ། ཕྱག་གཡས་རལ་གྲི་སྔོ་སངས་
འོད་འབར་བ་ནམ་མཁའ་ལ་འཕྱར་བ། གཡོན་ཐོད་པ་ལྕང་ལོ་ཅན་བདུད་རྩིས་
གང་བ་ཐུགས་ཀར་འཛིན་པ་ཞེས་དང་། གཡས་བསྐུམ་གཡོན་བརྐྱང་གི་སྟབས་
ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞེངས་པ་ཞེས་སྐུ་མདོག་གྲི་གུག་བརྩེགས་
པའི་རྒྱུད་ལས་གསུངས་པ་དང་མཐུན་ཞིང་། ཕྱག་མཚན་ཕྱག་བཞི་པའི་རྒྱུད་སྒྲུབ་
སྐོར་ནས་གསུངས་པ་ཡོངས་གྲགས་དང་མཐུན་པ་དེ་ཉིད་ཡིན་ནོ། །དེ་དྲག་ཏུ་ཁྲོས་
པ་ནི་སེང་གདོང་ནག་པོ་དཔའ་བོ་སྟག་ཤམ་ཅན་དཔལ་ལྡན་ཀུན་དགའ་གཞོན་ནུ་
འདི་ཉིད་ཡིན་ལ། གསང་སྔགས་རྙིང་མའི་ལུགས་ཀྱི་མགོན་པོ་ཕྱག་བཞི་པ་མངའ་
བདག་མྱང་གི་གཏེར་མར་ལས་མཁན་བྱ་སེང་གཉིས་ཀ་བཞོན་པ་ཅན་དུ་ཡོད་པའི་

160 བཀའ་བརྒྱུད་ཀྱི་བསྟན་སྲུང་།
བྱ་གདོང་ལ་བྱ་ནག་དང་། སེང་གདོང་ལ་རྟ་ནག་ཅན་འབྱུང་བ་ནི་ཞིང་སྐྱོང་འདི་
དངོས་ཡིན་ཏེ། ལུགས་དེའི་ཕྱག་བཞི་པའི་རྒྱུད་ལས་བྱུང་བའི་བསྐུལ་དུ།
ཧཱུྃ། དཔལ་ལྡན་མགོན་པོ་ནག་པོ་ཡི། །
ལས་བྱེད་མི་བསྲུན་སེངྒེའི་གདོང༌། །
ཁས་བླངས་བཞིན་དུ་དམ་ལ་འདུས། །
བསད་ཁྲག་འཁྱིལ་བའི་རྦ་ཀློང་ནས། །
ནག་པོ་ཁྲག་རལ་སྐུ་བསྐྱོད་ཅིག །
རླུང་རྟ་ནག་པོ་ཆིབས་སུ་བཅིབས། །
དར་ནག་འཇོལ་བེར་སྐུ་ལ་གསོལ། །
ཕྱག་གཡས་དར་ནག་བ་དན་འཕྱར། །
ནག་པོའི་རུ་དར་ལྷབས་སེ་ལྷབ། །
ཕྱག་གཡོན་ཐོད་པར་དམར་གཏོར་ཁྱེར། །
དམ་ཅན་ཕོ་མོ་སྤྲིན་ལྟར་བསྡུ། །
གཡུ་རལ་གསེབ་ནས་སེང་ཆུང་འཕྲོ། །
འཇིགས་བྱེད་སྤྲུལ་པ་སྣ་ཚོགས་འགྱེད། །
གུང་གཉིས་རྒྱུ་ཞིང་མེ་རླུང་འཚུབ། །
བམ་རོ་ཕོ་མོ་སྤྱི་གཙུག་འགྲོ། །
རྐང་པས་གཏོར་ཁྱེར་དགྲ་ལ་འཕེན། །
ཞེས་སོགས་གསལ་བར་གསུངས་ཤིང་། མདོར་ན་ཞིང་སྐྱོང་འདི་ལ་ཞི་དྲག་གཉིས་
ལས། ཞི་བ་ནི་སྔགས་གསར་མའི་ལུགས་ཀྱི་ཕྱག་བཞི་པའི་རྒྱུད་ནས་བཤད་པའི་

ཞིང་སྐྱོང་སེངྒེ་གདོང་པ་ཅན་གྱི་ལོ་རྒྱུས། 161
སེང་གདོང་དང༌། དྲག་པོ་ནི་རྙིང་མའི་ཕྱག་བཞི་པའི་རྒྱུད་ནས་བཤད་པའི་སེང་
གདོང་ཡིན་པས། ཡེ་ཤེས་ཀྱི་མགོན་པོ་ཕྱག་བཞི་པའི་ཐུགས་ལས་སྤྲུལ་པས་ན།
<རང་ལུགས་ལ་ཕྱག་བཞི་པའི་སེང་གདོང་ཞིང་སྐྱོང་དབང་པོ་འདི་དང་གཅིག་པར་རྒྱལ་ཚབ་
གོང་མ་གྲགས་པ་དཔལ་འབྱོར་གྱིས་མཛད་པའི་རྗེས་གནང་གི་ཡིག་ཆར་འབྱུང་ངོ༌། །མཆན།>
དོན་དུ་ཁྲག་འཐུང་ཧེ་རུ་ཀའི་ཐུགས་གཉིས་སུ་མེད་པའི་ཡེ་ཤེས་ལས་སྤྲུལ་པའོ། །
འདིའི་ཡུམ་སི་ན་ར་མ་ཡང་། ཡེ་ཤེས་ཀྱི་ཌཱ་ཀི་བྱེ་བ་འབུམ་གྱི་གཙོ་མོ་མཁའ་འགྲོ་
སེང་གེའི་གདོང་པ་ཅན་དེ་ཉིད་ཡིན་ཏེ། ཞིང་སྐྱོང་འདི་ཉིད་ཀྱི་རྒྱུད་ལེའུ་བཅུ་བདུན་
པའི་མཚན་གྱི་སྐབས། བདུད་མགོན་ནག་པོ་སེངྒེའི་གདོང་དང་ཊཱ་ཀི་སེངྒེའི་གདོང་
པ་ཅན་གྱི་རྒྱུད་ཅེས་བྱ་བ། ཞེས་དང་། དེའི་ལེའུ་བདུན་པར། དེ་ནས་ཆད་འདྲེ་
བཟློག་པ་ནི༔ ཡབ་ཡུམ་གཙོ་འཁོར་དྲིལ་བ་ལ༔ ཨཀསམཐརཿཙཤདཿརཿསཿ
མརཿཡཕཊ༔ ཅེས་པ་ཤམ་བུར་གདབ་པར་བྱ༔ ཐལ་མོ་བརྡབས་པའི་བར་དུ་ནི༔
དགྲ་བགེགས་གནོད་བྱེད་དུམ་བུར་བསམ༔ མེས་བསྲེགས་ཤ་དང་ཁྲག་ལ་རོལ
ལྷག་མ་མེད་པར་རོལ་བར་བསམ༔ དེ་ཡིས་ནང་འགྲས་དག་ལ་སྔགས༔ སྤུ་གྲི་
སྔགས་ཀྱི་མཐར་ཐུག་ནི༔ སྔགས་པ་ནང་འགྲས་བྱུང་ན་དགོས༔ ཞེས་སེངྒེའི་གདོང་
ཅན་གྱི་སྔགས་དང་བཟློག་པའི་དམིགས་པ་གསལ་བར་གསུངས་པས་སི་ན་ར་མ་
ནི་སེང་གདོང་མ་དངོས་ཡིན་ནོ། །
དེ་ལྟར་ཡེ་ཤེས་པའི་སྤྲུལ་ཚུལ་བཤད་ནས། གཉིས་པ་འཇིག་རྟེན་པའི་སྐྱེ་
རྒྱུད་བཤད་པ་ནི། རྒྱུད་ལེའུ་བཅུ་བདུན་པའི་ལེའུ་དང་པོར།
བདུད་མགོན་ནག་པོ་སེངྒེའི་གདོང་
ཕ་ནི་སྲིན་པོ་ཡཀྵ་བྷར༔
མ་ནི་བདུད་མོ་ཀུན་འདུས་མ༔

162 བཀའ་བརྒྱུད་ཀྱི་བསྟན་སྲུང་།
བདུད་སྲིན་ཁྲོས་པའི་མཐུ་རྩལ་ཅན༔
ཡུམ་ཆེན་མཁའ་འགྲོ་སེང་གདོང་མ༔
ཡབ་ནི་དཔའ་བོ་ཧེ་རུ་ཀ༔
རིན་ཆེན་རིགས་ཀྱི་དབྱིངས་ཕྱུག་དང་༔
ཡུམ་ནི་མཁའ་འགྲོ་སུ་ཀ་སི
ལས་ཀྱི་རིགས་ཀྱི་དབྱིངས་ཕྱུག་མ༔
ཡབ་ཡུམ་གཉིས་མེད་དྲེགས་པའི་འཁོར
བསམ་གྱིས་མི་ཁྱབ་མང་པོའི་འཁོར༔
དུར་ཁྲོད་གནས་ནས་སྤྲིན་ལྟར་གཏིབས༔
དྲེགས་པ་ཐམས་ཅད་ཁ་ལོ་བསྒྱུར
འཁོར་ནི་སྡེ་བརྒྱད་ཤ་ལ་རོལ
སྐྱེ་འགྲོ་སེམས་ཅན་ཉམ་ཐག་གཅོད༔
ཤིན་ཏུ་མི་བསྲུན་གཏུམ་པ་སྟེ༔
སེམས་ཅན་རྣམས་ལ་འཚེ་དོགས་པས༔
བཅོམ་ལྡན་ཕྱག་ན་རྡོ་རྗེ་ཡིས༔
རང་གི་སྙིང་པོ་སྨྲས་བྱས་ནས༔
མཚམས་རྔམ་དྲག་པོའི་ང་རོ་ཡིས༔
སྡེ་བརྒྱད་ཐམས་ཅད་དམ་ལ་བཏགས༔
དེ་དུས་བདུད་མགོན་ཡབ་ཡུམ་གྱིས༔
སྲོག་གི་སྙིང་པོ་མདོང་གསོལ་སྨྲས

ཞིང་སྐྱོང་སེངྒེ་གདོང་པ་ཅན་གྱི་ལོ་རྒྱུས། 163
ཞེས་གསུངས་སོ། །དེ་ལྟར་རྣམ་པ་འཇིག་རྟེན་པའི་ཚུལ་བསྟན་པ་ལ་ཡང་དཔལ་
ཕྱག་ན་རྡོ་རྗེས་བཀའ་བསྒོས་ཤིང་བསྟན་པ་སྲུང་བར་གཉེར་དུ་གཏད། རྒྱུད་ལེའུ་
བཅུ་བདུན་པ་སོགས་རྒྱུད་དང་སྒྲུབ་ཐབས་རྣམས་ལྷ་སྲིན་སྡེ་བརྒྱད་རྣམས་དང་
མཁའ་འགྲོ་མ་རྣམས་ཀྱིས་ཨུ་ཙ་ལའི་དུར་ཁྲོད་དུ་བྲག་སྤྲེའུ་བསྐུམ་པ་འདྲ་བའི་བྱང་
དུ་སྦས་སོ། །
ཡང་ཞིང་སྐྱོང་སྲོག་རྒྱུད་ལྷོ་བྲག་མཁར་ཆུ་ལྕགས་ཕུར་ཅན་གྱི་གཏེར་མར།
ལོ་རྒྱུས་རྒྱས་པར་བྱུང་བའི་དོན་གྱི་སྙིང་པོ་ཙམ་བསྡུས་ནས་བརྗོད་ན། དེ་ཡང་རི་
རབ་ཀྱི་རྩེ་མོར་ཤིང་ཡོངས་འདུ་ས་བརྟོལ་གྱི་འབྲས་བུ་ལ་ལྷ་དང་ལྷ་མིན་རྩོད་པས་
ལྷ་མིན་གྱི་དམག་བྱུང་བ་ལ། དབང་ཕྱུག་ཆེན་པོས་དྲག་པོ་འཇིགས་བྱེད་ཆེན་པོ་
དང་། དྲག་མོ་འཇིགས་བྱེད་ཆེན་མོ་གཉིས་ལ་བཀའ་བསྒོས་ནས། ལྷའི་དམག་
རྣམས་སྡུས་ཤོག་གསུངས་པས་འཇིགས་བྱེད་ཡབ་ཡུམ་གཉིས་རི་རབ་རྩ་བར་རོལ་
བ་ལས་དྲག་མོ་ལུས་མ་བདེ། དེ་ནས་དམག་བསྡུས་པས་ལྷ་རྣམས་ཀྱི་དམག་རྣམས་
འདུས། དྲག་མོ་འཇིགས་བྱེད་ཆེན་མོ་ལ་ཟླ་དགུ་ངོ་བཅུ་ན་བུ་མིང་སྲིང་གཉིས་སྐྱེས་
པ་ནི། བུ་ནི་མདོག་ནག་ལ། བུ་མོ་ནི་དམར་མོ་ཁྲག་མདོག་ཅན་གཉིས་ཀ་སེངྒེའི་
མགོ་ཡོད་པ་ཤིན་ཏུ་མི་བསྲུན་པ་གཉིས་སྐྱེས། དེ་གཉིས་གདུག་རྩུབ་ཆེ་ཞིང་ལྷ་ཀླུ་
ཀུན་ལ་འཚེ་བས་འཇིགས་བྱེད་ཡབ་ཡུམ་གཉིས་ཀྱིས་ལྕང་ལོ་ཅན་དུ་གསང་
བདག་ཕྱག་རྡོར་ལ་འདུལ་བར་ཞུས་པས། མིང་སྲིང་གཉིས་ཁྲིད་ཤོག་གསུངས་པ་
ལ་ཁྲིད་ནས་ཕྱག་རྡོར་དྲུང་དུ་ཕྱིན་པ་ལ་ཕྱག་རྡོར་གྱིས་བཀའ་བསྒོས་པས། ཁོང་
གཉིས་ཀྱིས་འཇིག་རྟེན་རྨང་ནས་བཏེག རྒྱ་མཚོའི་གཏིང་ནས་གློག་འཁྱུག རི་
རབ་རྩེ་ནས་སེར་བ་དང་ཐོག་ཕབ་པ་ལ་སོགས་པའི་ཆོ་འཕྲུལ་བསྟན། དེར་མ་
ཐུལ་བར་ཕྱག་རྡོར་གྱིས་འོག་མིན་དུ་དཔལ་ཧེ་རུ་ཀ་ལ་ཞུས་པས་དཔལ་ཧེ་རུ་ཀ་

164 བཀའ་བརྒྱུད་ཀྱི་བསྟན་སྲུང་།
ཡབ་ཡུམ་གྱི་ཐུགས་ཀ་ནས་ཡེ་ཤེས་ཀྱི་སེང་གདོང་ཡབ་ཡུམ་གཉིས་སུ་སྤྲུལ་ནས།
མིང་སྲིང་གཉིས་ཀྱི་སྤྱི་བོར་བབས་ནས་བཏུལ། ལུས་ངག་ཡིད་གསུམ་བྱིན་གྱིས་
བརླབས་སོ། །
དེ་ནས་ཕྱག་ན་རྡོ་རྗེས་གསང་བ་བསྟན་པའི་དཀྱིལ་འཁོར་དུ་དབང་བསྐུར་
དམ་ལ་བཏགས་པས། དྲག་པོ་འཇིགས་བྱེད་ཡབ་ཡུམ་གཉིས་ཀྱིས་སྲོག་སྙིང་ཕུལ།
སྤྱི་བོར་རྡོ་རྗེ་དང་ལྕེ་ལ་བདུད་རྩི་བཞག བསྟན་པ་སྲུང་བར་གཉེར་གཏད། དྲག་པོ་
འཇིགས་བྱེད་ཆེན་པོ་མིང་གཞན་མ་ཧཱ་དེ་ཝ་ཞེས་བྱ་བ་ལ། གསང་མཚན་ལྷ་ཆེན་
དཔལ་འབར་མ་ཧཱ་ཀཱ་ལར་< རྒྱུད་འདིའི་དགོངས་པ། དོན་དུ་མགོན་པོ་ལྕམ་དྲལ་གཉིས་ཀྱི་
སྲས་ལྕམ་དྲལ་གྱི་ཚུལ་ཡིན་ནོ། །མཆན།>བཏགས། དྲག་མོ་འཇིགས་བྱེད་ཆེན་མོ་མིང་
གཞན་མི་བཟའ་ཐོད་དཀར་ཨུ་མ་ཡུམ་ཞེས་བྱ་བ་ལ། གསང་མཚན་ཨེ་ཀ་ཛ་ཊི་
དཔལ་ལྡན་ལྷ་མོར་བཏགས། མིང་སྲིང་གཉིས་ཀྱང་བླ་མེད་ཀྱི་གྲལ་ལ་བཞག་ནས་
ལྕེ་ལ་བདུད་རྩི་དང་སྤྱི་བོར་རྡོ་རྗེ་བཞག ཐེག་པ་རིམ་དགུའི་ས་ནོན་ནས་ཡེ་ཤེས་ཀྱི་
མགོན་པོར་མངའ་གསོལ། གསང་སྔགས་བླ་མེད་ཀྱི་རྒྱུད་རྣམས་ཀྱང་ཉན། འོག་
མིན། མངོན་དགའ། བདེ་བ་ཅན། ལྕང་ལོ་ཅན་སོགས་སངས་རྒྱས་ཀྱི་ཞིང་ཁམས་
ཀུན་ལ་དབང་བསྒྱུར་པས། གསང་མཚན་ཧེ་རུ་ཀ་ཞིང་སྐྱོང་དབང་པོར་བཏགས་སོ། །
འདི་ནི་འཇིག་རྟེན་པའི་སྐྱེ་རྒྱུད་དང་ཡེ་ཤེས་པའི་སྤྲུལ་ཚུལ་གཉིས་བསྡོམས་ནས་
བསྟན་པ་ཡིན་ནོ། །
དེ་ནས་སྤྲུལ་པའི་སྐུ་གྲུབ་པ་དང་རིག་པ་འཛིན་པ་ཐམས་ཅད་ཀྱི་གཙུག་གི་
ནོར་བུ་རྒྱ་བོད་གཉིས་ཀའི་རྡོ་རྗེ་ཐེག་པའི་སྲོག་ཤིང་། མ་རུངས་པའི་གདུག་པ་
ཐམས་ཅད་ཚར་བཅད་ནས་རྗེས་སུ་འཛིན་པ་གུ་རུ་པདྨ་འབྱུང་གནས་ཀྱིས་ཨུ་ཙ་
ལའི་དུར་ཁྲོད་དུ་ཕེབས་ནས། གསེར་ཕྱེ་བྲེ་གང་ལ་ཡོ་བྱད་མཛད་དེ་མཁའ་འགྲོ་མ་

ཞིང་སྐྱོང་སེངྒེ་གདོང་པ་ཅན་གྱི་ལོ་རྒྱུས། 165
རྣམས་ལ་ཚོགས་འཁོར་བཤམས། སློབ་དཔོན་དྷ་ན་སཾ་ཀྲི་ཏ་ལ་གནང་བ་ཞུས་ནས།
དུར་ཁྲོད་དེའི་དབུས་སུ་བྲག་སྤྲེའུ་བསྐུམ་པ་འདྲ་བའི་འོག་ཏུ་བྱང་དུ་སེང་གདོང་།
ལྷོ་ནུབ་ཏུ་ཏྲག་ཤད། ནུབ་བྱང་དུ་མིའུ་ཐུང་། བྱང་ཤར་དུ་སྟག་ཞོན། ཤར་ལྷོར་ལྷ་
མོ་རེ་བ་ཏི་སྟེ། བསྟན་པ་བསྲུང་བའི་དྲག་སྔགས་དམོད་པའི་མཚོན་ཆ་ཅན་དེ་
རྣམས་འདུག་པ་ལས་མགོན་པོ་སེང་གདོང་ཡབ་ཡུམ་གྱི་ཆོས་སྐོར་རྣམས་སྤྱན་
དྲངས། སློབ་དཔོན་དྷ་ན་སཾ་ཀྲི་ཏ་ཞེས་མ་མོ་དང་མཁའ་འགྲོ་མ་ཐམས་ཅད་ཀྱིས་
དངོས་སུ་དངོས་གྲུབ་འབུལ་བ་སྔགས་ཀྱི་ཆོས་ལ་མངའ་བརྙེས་པ་དེ་ལ་ལུང་ཞུས་
པས། སློབ་དཔོན་དྷ་ན་སཾ་ཀྲི་ཏའི་ཞལ་ནས།
སུ་ལ་མེད་པའི་ཁྱད་ཆོས་འདི། །
གསང་སྔགས་དམ་ཚིག་ཅན་གྱིས་ནི། །
བླ་མ་སྤྱི་བོར་འཁུར་བ་དང་། །
གདམས་པ་ཟབ་མོ་ཡོན་གྱིས་བསླུ། །
དེ་ནས་མགོན་པོ་ཉེ་ཞིང་འགྲུབ། །
གདམས་པ་ཐབས་ཀྱིས་འདོད་པ་དང༌། །
ལག་ནས་གསེར་དངུལ་ཡོན་མི་འབྱོར། །
དེ་འདྲ་བྱས་ན་བླ་མ་བསླུ། །
རང་ཡང་ཕུང་སྟེ་གདོང་ཅན་ཁྲོ། །
དེས་ན་ཟབ་མོའི་རྒྱུད་དག་ལ། །
ཆེ་ཆུང་གཉིས་སུ་མེད་པར་ནི། །
རིན་ཆེན་གསེར་གྱིས་བསླུ་བ་གཅེས། །

166 བཀའ་བརྒྱུད་ཀྱི་བསྟན་སྲུང་།
ཞེས་བཀའ་རྒྱས་བཏབ་ནས་གནང༌། སློབ་དཔོན་གྱིས་བོད་དུ་ཕེབས་ནས་སྒྲུབ་
ཐབས་མང་དུ་མཛད་ཅིང་། གཏེར་ཁ་མང་པོར་སྦས་པ། མངའ་བདག་མྱང་། གུ་རུ་
ཆོས་ཀྱི་དབང་ཕྱུག པདྨ་ལས་འབྲེལ་སྩལ། ཆོས་རྒྱལ་རིན་ཆེན་གླིང་པ། ཐུགས་
སྲས་པདྨ་ལེགས་ལྡན་སོགས་ཀྱིས་སྤྱན་དྲངས། ཁྱད་པར་རྒྱུད་ལེའུ་བཅུ་བདུན་པ་
ཙ་རི་ཏྲ་ཡེ་ཤེས་ཀྱི་འཁོར་ལོའི་ཟིལ་ཆེན་ཕུག་ཏུ་སྦས་པ་ཐུགས་སྲས་ལེགས་ལྡན་
པས་བཏོན། དེ་དག་ལས་བརྒྱུད་པ་ཤིན་ཏུ་མང་ལ། སློབ་དཔོན་པདྨས་དམ་ལ་
བཏགས་ལུགས་ཀྱང་མཁར་ཆུའི་གཏེར་མར། གུ་རུ་པདྨ་འབྱུང་གནས་དང་ལྷ་ལྕམ་
མནྡྷ་ར་བ་གཉིས་བྲག་ཕུག་མ་ར་ཏི་ཀའི་གནས་སུ་སྒྲུབ་པ་མཛད་པའི་ཚེ། སེང་
གདོང་ཡབ་ཡུམ་གྱིས་ཐུགས་དམ་དྲོད་ཚད་ཉུལ་བའི་ཆོ་འཕྲུལ་བསྟན་པས། གུ་
རུས་སེངྒེ་སྒྲ་སྒྲོག་གི་སྐུར་བཞེངས་ནས་གཟིར་བས་མ་བཟོད་པར་སྲོག་སྙིང་ཕུལ།
བླ་མ་སྒྲུབ་པའི་བཀའ་སྲུང་དུ་གཉེར་གཏད། གསང་མཚན་སིདྷ་གཎྜར་བཏགས་སོ། །
དེ་ནས་གུ་རུ་མངའ་བདག་ཁྲི་སྲོང་ལྡེའུ་བཙན་གྱིས་བོད་དུ་སྤྱན་དྲངས་པའི་ཚེ།
མངའ་རིས་མང་མཁར་གྱི་ལ་ཐོག་ཏུ་ཕེབས་སྐབས་སེང་གདོང་ཡབ་ཡུམ་གྱིས་སླར་
ཡང་དྲོད་ཚད་ཉུལ་ཕྱིར་མཐོ་འཚམས་པས། སློབ་དཔོན་གྱིས་སེངྒེ་སྒྲ་སྒྲོག་གི་ཏིང་
ངེ་འཛིན་གྱིས་སྔར་བྲག་ཕུག་མ་ར་ཏི་ཀའི་དམ་ཚིག་བསྒྲགས་ནས་སླར་ཡང་དམ་
ལ་བཏགས། བོད་ཀྱི་སྲུང་མར་གཉེར་གཏད་དོ། །
དེ་ནས་བོད་དུ་ཟམ་ཡང་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་
བཞེངས་པའི་ཚེ། ཟམ་ཡང་བྱང་ཤར་”འོམ་བུ་ཚལ་གྱི་ཕུག་མོར། འབྱུང་པོ་ཕུང་
སྟག་འོལ་བ་མཇུག་རྡུམ་བྱ་བས་སྟག་ཆེན་ཕོ་མོར་སྤྲུལ་ནས་བོད་ཁམས་ཀྱི་མི་
ཐམས་ཅད་ལ་འཚེ་ཞིང་། ཁྱད་པར་ཟམ་ཡང་བཞེངས་སུ་མ་བཅུག་པས། སློབ་
དཔོན་གྱིས་ཕུག་པ་དེར་བྱོན། རྡོ་རྗེ་གྲོ་ལོད་ཀྱི་<དེ་ཡང་གུ་རུའི་བསྟོད་པར། སྟག་ཚང་
༡ སྦུས་རིའི་འོན་དུ་གྲགས་པ།

ཞིང་སྐྱོང་སེངྒེ་གདོང་པ་ཅན་གྱི་ལོ་རྒྱུས། 167
སེངྒེའི་བསམ་འགྲུབ་ཏུ། །དྲེགས་པ་ཚར་གཅོད་དངོས་གྲུབ་བརྙེས། །རྡོ་རྗེ་གྲོ་ལོད་ཅེས་སུ་གྲགས། །
ཞེས་པ་དང་། རྡོ་རྗེ་གྲོ་ལོད་ཀྱིས་སྟག་བརྫིས་པ་སོགས་འདིའི་སྐབས་ཡིན་ལ། རྡོ་རྗེ་གྲོ་ལོད་ཅེས་
པ་ཡང་རྙིང་མའི་གཏེར་མ་འགའ་ཞིག་ཏུ་ཀྲོ་དྷ་ལོ་ཀོད་ཏཱ་ར་ཞེས། ཁྲོ་བོ་འཇིག་རྟེན་འདས་པར་
འགྱུར། །སྒྲ་ཉམས་ཟུར་ཆག་གྲོ་བོ་ལོད། །ཅེས་སྒྲ་བཤད་ཀྱང་ཡོད། ཟམ་ཡང་ཞེས་པ་རྒྱ་ནག་གི་
སྐད་དེ། བོད་སྐད་ཟམ་ཡང་ཞེས་པ་ལུགས་གསུམ་དུ་འགྱུར་བ། ཤོད་ཁང་རྒྱ་ནག བར་ཁང་རྒྱ་
གར། སྟེང་ཁང་ལིའམ་བལ་པོ་སྟེ། ལུགས་གསུམ་མམ་རིགས་གསུམ་ཡིན་པས་ན་དབུ་རྩེ་རིགས་
གསུམ་ཞེས་གྲགས་པ་ཡིན། ཡང་རྡོ་རྗེ་གྲོ་ལོད་ཀྱི་གནས་སྟག་ཚང་འདི་ལ་གཙང་སྟག་ཚང་དང་
འོན་སྟག་ཚང་གཉིས་ངོས་འཛིན་མི་གཅིག་པ་ཡོད་འདུག་པ། རྒྱུད་འདིའི་དགོངས་པ་ལྟར་ན་འོན་
སྟག་ཚང་ཡིན་པ་དག་པ་འདྲའོ། །མཆན།> སྐུར་བཞེངས་ནས་ནམ་མཁའ་ཐམས་ཅད་ཁྲོ་
བོར་སྤྲུལ། འོག་ནས་རླུང་གཡོས། ཐོག་ཕབ་ནས་རྡོ་རྗེས་གཟིར། སླར་སྟག་གི་
གཉེན་པོ་སེངྒེ་ཡིན་པར་དགོངས་ནས་གུ་རུས་སེངྒེ་སྒྲ་སྒྲོག་གི་སྐུར་བཞེངས་སེང་
གདོང་ཡབ་ཡུམ་བསྐུལ་བས། ཡབ་ཡུམ་གཉིས་ལས་ལ་ཆས་ནས། གཉིས་ཀས་
སེང་ཆེན་ཕོ་མོ་གཉིས་སུ་སྤྲུལ་ནས། འཕུང་བྱེད་སྤྲུལ་པའི་སྟག་ཆེན་ཕོ་མོ་གཉིས་
བཏུལ། འཕུང་བྱེད་འཁོར་ཕྲ་མེན་རྣམས་གཡོས་པས་སྤྲུལ་པའི་སེང་ཆུང་མང་པོ་
སྤྲོས་པས་ཚར་བཅད་དོ། །དེ་ནས་ཟམ་ཡང་བཞེངས་པ་ལ་བར་ཆད་མ་བྱུང་ཞིང་།
རྒྱུ་མཚན་འདིའི་དབང་གིས་ཕུང་སྟག་བཏུལ་བའི་གནས་དེ་ལའང་སྟག་ཚང་སེང་གེ་
བསམ་འགྲུབ་ཕུག་ཏུ་གྲགས་སོ། །
དེ་ལྟ་བུའི་ཞིང་སྐྱོང་འདི་དཔལ་གྱི་ཙ་རི་ཏྲ་ཡེ་ཤེས་ཀྱི་འཁོར་ལོ་རྟག་པར་
བཞུགས་གནས་ཡིན། དེའང་བདེ་མཆོག་མཁའ་འགྲོ་རྒྱ་མཚོ་ནས། ཙ་རི་ཏྲ་ན་ཞིང་
སྐྱོང་དྲིལ་བུའི་རྣ་བ་ཅན་གནས་པར་གསུངས་པའང་ཞིང་སྐྱོང་འདི་ཡིན་པར་གསུངས་
ལ། གཞན་ཡང་ཞིང་སྐྱོང་སྲོག་རྒྱུད་མཁར་ཆུའི་གཏེར་མར།

168 བཀའ་བརྒྱུད་ཀྱི་བསྟན་སྲུང་།
དེ་ནས་ཡང་གཅིག་བཤད་པར་བྱ༔
འཇིག་རྟེན་པ་དང་མཐུན་འཇུག་ཕྱིར༔
རྡོ་རྗེ་གདན་གྱི་བྱང་ཤར་མཚམས༔
སིངྒྷ་ལ་ཡི་བྱང་ཕྱོགས་ན༔
ཧེ་རུ་ཀ་ཡི་གྲོང་ཁྱེར་དུ
རྡོ་རྗེ་ཕག་མོ་གསང་བའི་གནས༔
ཀོ་ས་ལ་ཡི་གནས་མཆོག་ཏུ
དཔའ་མོ་བདུད་རྩི་ཆང་འཐུང་མ༔
དཔའ་བོ་ཐོད་པའི་དུམ་བུ་གཉིས༔
ཡང་དག་རོལ་པའི་གནས་མཆོག་ཏུ
ཤ་ཆང་ཚོགས་ལ་རོལ་ཞིང་དགའ༔
སྐྱེ་འགྲོ་ཀུན་གྱི་སྲོག་ལ་རྔམ༔
སེང་གདོང་ཡབ་ཡུམ་གཉིས་པོ་ལ༔
ཞིང་སྐྱོང་ཆེན་པོར་མཚན་ཡང་གསོལ༔
ཧེ་རུ་ཀ་དཔལ་ཡབ་ཡུམ་དངོས༔
ཞེས་གསུངས་ལ། གཞན་ཡང་སངས་རྒྱས་ཀྱི་ཞིང་ཁམས་རྣམས་སུའང་བཞུགས་
ཤིང་གནས་ཏེ། རྒྱུད་དེ་ཉིད་ལས།
ལྷ་གནས་གསུམ་ལས་འཕགས་པ་ཡི༔
༧འོག་མིན་གནས་དང་མངོན་པར་དགའ༔
༡ ལྷ་གནས་གསུམ་ནི། ལྕང་ལོ་ཅན། རི་རབ་ཀྱི་རྩེ་མོ། གཟུགས་ཁམས་ཀྱི་འོག་མིན་གསུམ་ཡིན་ལ། དེ་དག་ལས་
འཕགས་པ་སངས་རྒྱུས་ལོངས་སྐུའི་ཞིང་འོག་མིན་ནོ། །མཆན།

ཞིང་སྐྱོང་སེངྒེ་གདོང་པ་ཅན་གྱི་ལོ་རྒྱུས། 169
བདེ་བ་ཅན་དང་ལྕང་ལོ་ཅན༔
དེ་རྣམས་ཀུན་ལ་དབང་སྒྱུར་ཞིང༔
ཞིང་སྐྱོང་ཆེན་པོར་མིང་ཡང་བཏགས༔
ཞེས་དང་། ཡང་འཇིག་རྟེན་དྲེགས་བྱེད་ཀྱི་ཚུལ་བཟུང་ནས་བཞུགས་གནས་རེར་
སྐུའི་རྣམ་འགྱུར་དང་ཕྱག་མཚན་ཡང་ཐ་དད་པ་ཡིན་ཏེ། རྒྱུད་དེ་ཉིད་ལས།
འཇིག་རྟེན་འདས་ཀྱང་འཁོར་བའི་ཆོས༔
དབྱར་ཟླ་གསུམ་གྱི་ཟླ་བ་ལ༔
ཏི་སེ་གངས་དང་ལ་ཕྱི་གངས༔
མགུར་ལྷ་གངས་བཙན་དཀར་པོར་བཏགས༔
དཔྱིད་ཟླ་གསུམ་གྱི་ཟླ་བ་ལ༔
མཁར་ཆུ་མོན་ཁ་སེངྒེ་རྫོང༔
མཁའ་རི་གངས་དང་གསུམ་གྱི་གནས
བསྙོན་ཁ་མཁའ་རི་གངས་བཙན་ཞེས
སྟོན་ཟླ་གསུམ་གྱི་ཟླ་བ་ལ༔
ཙ་རི་གནས་དང་རོང་བཙན་སྲིན་པོ་མགོ་དགུའི་རྫོང༔
གྷཎཱ་དྷ་ར་ཀུན་དགའ་གཞོན་ནུ་སྟེ༔
གྲོགས་པོ་ཁྱི་ཁྲིད་རོང་ལྷ་རྒྱལ་མཚན་གྲགས༔
གསང་བ་ཏྲཀད་ཐལ་མོ་གཅིག་མཆོག་ཅེས
དགུན་ཟླ་གསུམ་གྱི་ཟླ་བ་ལ༔
ཀོང་པོ་རོང་གི་གངས་ལ་གནས

170 བགའབཀའ་བརྒྱུད་ཀྱི་བསྟན་སྲུང་།
མགར་བ་ནག་པོ་ལྷོ་བཙན་ནག་པོར་གྲགས༔
ལྷ་སྲིན་སྡེ་བརྒྱད་བྲན་དུ་བཀོལ
བླ་མ་སྒྲུབ་པའི་བཀའ་སྲུང་བཅོལ༔
གཏེར་བདག་ཆེན་པོར་མཚན་ཡང་གསོལ
ཞེས་འབྱུང་ངོ༌། །གསུང་རྒྱུན་ལ་ཙ་རི་བཀྲ་ཤིས་ལྗོངས་དང་དྭགས་ལྷ་སྒམ་པོ་
གཉིས་ཀྱི་སྲུང་མ་སྒམ་པོ་ལྷ་རྩེའང་ཡིན་གསུང་ངོ་། །ཁྱད་པར་དུ་ཡང་སློབ་དཔོན་
པདྨ་དང་ཐ་མི་དད་པ་སྣང་སྲིད་ཟིལ་གནོན་གྲུབ་མཆོག་ཀརྨ་པཀྱི་འོག་མིན་མཚུར་
ཕུའི་དགོན་པར་སྒྱུ་མ་ལྟ་བུའི་ཏིང་ངེ་འཛིན་ལ་བཞུགས་པའི་དུས་དངོས་སུ་ཞལ་
བསྟན་ཞིང་སྲོག་སྙིང་ཕུལ། བསྟན་པ་བསྟན་འཛིན་བརྒྱུད་པ་དང་བཅས་པ་བསྲུང་
བར་དམ་བཅས་པ་ནས་བཟུང་། སྒྲུབ་བརྒྱུད་རིན་པོ་ཆེ་འདིའི་བཀའ་སྲུང་ཡིན་ཞིང་།
སླར་ཞྭ་དམར་ཅོད་པན་འཛིན་པ་ཉམས་རྟོགས་ཀྱི་དབང་ཕྱུག་དཔལ་ལྡན་མཁའ་
སྤྱོད་དབང་པོའི་སྤྱན་སྔར་ཡང་བསྟན་པ་བསྲུང་བར་ཞལ་གྱིས་བཞེས། ཡུལ་ཉེར་
བཞི་ལས་ཉེ་བའི་འཐུང་གཅོད་དཔལ་གྱི་ཙཱ་རི་ཏྲ་ཡེ་ཤེས་ཀྱི་འཁོར་ལོའི་སྲུང་མ་
ཡིན་པས་མཉམ་མེད་བཀའ་བརྒྱུད་རིན་པོ་ཆེའི་བསྟན་པ་མཐའ་དག་སྐྱོང་བ་ཡིན་
ལ། དེ་ལྟ་བུའི་ཆོས་སྐྱོང་འདི་ཉིད་ནི་སྲུང་མ་གཞན་ལས་མཐུ་རྩལ་ཆེ་ཞིང་དངོས་
གྲུབ་མྱུར་བ་སོགས་ཀྱིས་ཁྱད་པར་ཡང་དུ་མ་ནས་འཕགས་ཏེ། སློབ་དཔོན་པདྨས་
མཛད་པའི་སྒྲུབ་ཐབས་ཆོས་རྒྱལ་རིན་ཆེན་<གཏེར་སྟོན་འདི་རྗེ་དཔའ་བོ་སྤྲུལ་པའི་སྐུའི་
སྐུའི་སྐྱེ་བའི་ན་རིམ་གོང་མ་ཞིག་ཡིན། སྐུ་བལྟམས་པས་ལོ་རོ་ཚེ་སྒྲོ། གཏེར་གནས་རྩ་བ་ཀོ་རོ་
བྲག་ཡིན་ནོ། །མཆན།>གླིང་པའི་གཏེར་མ་ལས།
རྒྱུད་འདིའི་དགོངས་པར་ཞིང་སྐྱོང་དང་དམ་ཅན་གཉིས་ཀྱང་དོན་དུ་ཐུགས་རྒྱུད་གཅིག་པར་གསུངས་པ་ཡིན་ནོ། །

ཞིང་སྐྱོང་སེངྒེ་གདོང་པ་ཅན་གྱི་ལོ་རྒྱུས། 171
སྐུ་གསུམ་བླ་མའི་ཞབས་ལ་འདུད༔
མི་བསྲུན་སེང་གདོང་ཡབ་ཡུམ་ནི༔
སངས་རྒྱས་ཞིང་ཁམས་ཀུན་ལ་ཆགས༔
མིང་ཡང་ཞིང་སྐྱོང་སེང་གདོང་ཡིན༔
ཧེ་རུ་ཀ་ཡི་བཀའ་ལ་ཉན༔
མགོན་པོའི་སྤྲུལ་པ་ཡིན་པས་ན༔
མིང་ཡང་བདུད་མགོན་སེང་གདོང་ཡིན༔
མི་བསྲུན་བདུད་ཀྱི་གཙོ་བོ་མཛད
དམ་ཉམས་བསྟན་དགྲའི་བདུད་ཡིན་པས༔
མིང་ཡང་བདུད་ཆེན་སེང་གདོང་ཡིན༔
འཇུན་དུ་མེད་ཅིང་བཟློག་པར་དཀའ༔
དྲག་པོའི་མངོན་སྤྱོད་ལས་ལ་བརྩོན༔
མིང་ཡང་དཔའ་གཏུམ་སེང་གདོང་ཡིན༔
ཨོ་རྒྱན་ང་ཡིས་དམ་ལ་བཏགས༔
བཀའ་དང་བསྟན་པ་སྲུང་བས་ན༔
མིང་ཡང་བཀའ་སྲུང་སེང་གདོང་ཡིན༔
རྣལ་འབྱོར་ཐལ་མོ་བརྡབས་ཙམ་གྱིས༔
དམ་ཉམས་སྐད་ཅིག་སྒྲོལ་བས་ན༔
མིང་ཡང་ཐལ་མོ་གཡབ་ཅིག་ཟེར༔
གཞན་ཡང་གསང་བའི་མཚན་བཏགས་པ༔

172 བཀའ་བརྒྱུད་ཀྱི་བསྟན་སྲུང་།
མི་བསྲུན་མེ་རླུང་འཁྲུག་ཅིང་བསྐྱོད༔
མེ་རླུང་མེ་ཕྲུ་ཞེས་ཀྱང་བྱ
ཞེས་གསུངས་སོ། ། །
དེ་ལྟར་ལོ་རྒྱུས་བརྗོད་ནས། བླ་མ་བརྒྱུད་པའི་རིམ་པ་ནི། དཔལ་ཧེ་རུ་ཀ
གསང་བདག་ཕྱག་ན་རྡོ་རྗེ། སྤྲུལ་སྐུ་པདྨ་འབྱུང་གནས། དེ་ནས་ཉེ་བརྒྱུད་མཛད་
པའི་དབང་གིས། གྲུབ་མཆོག་ཀརྨ་པཀྵི། གཉན་རས་སངྒྷ་ལཀྵ། ཀུན་མཁྱེན་རང་
བྱུང་རྡོ་རྗེའོ། །
ཡང་གཏེར་མའི་བརྒྱུད་པ་ལྟར་ན། པདྨ་འབྱུང་གནས། ཡེ་ཤེས་མཚོ་རྒྱལ།
གཏེར་བཏོན་པདྨ་ལས་འབྲེལ་སྩལ། ཐུགས་སྲས་པདྨ་ལེགས་ལྡན། ཀུན་མཁྱེན་
རང་བྱུང་རྡོ་རྗེའོ། །དེ་ནས་མགོན་པོ་རྒྱལ་མཚན། རོལ་པའི་རྡོ་རྗེ། མཁའ་སྤྱོད་
དབང་པོ། བ་ཡོ་ཆོས་བཟང་། ཆོས་དཔལ་ཡེ་ཤེས། མཐོང་བ་དོན་ལྡན། དཔལ་
འབྱོར་དོན་གྲུབ། ཆོས་གྲགས་རྒྱ་མཚོ། སངས་རྒྱས་མཉན་པ། མི་བསྐྱོད་རྡོ་རྗེ།
དཀོན་མཆོག་ཡན་ལག སློབ་དཔོན་ཀར་བསྟན་རྒྱ་མཚོ། དེས་བདག་ལའོ། །
ཡང་ན། གོ་ཤྲི་རིན་པོ་ཆེ་ནས། ཞྭ་དམར་ཅོད་པན་འཛིན་པ་སྤྱན་སྔ་རིན་པོ་ཆེ།
རྗེ་ཕྲིན་ལས་ཞབས། དཔའ་བོ་གཙུག་ལག་ཕྲེང་བ། ཀར་བསྟན་རྒྱ་མཚོ། དེས་བདག་
ཀརྨ་མཁས་མཆོག་གཞན་ཕན་དབང་པོའི་སྡེ་ལའོ། །ཞིང་སྐྱོང་གི་ལོ་རྒྱུས་སོ། །
དེ་ལྟར་དཔལ་ལྡན་ཀརྨ་པའི་བཀའ་སྲུང་ཆོས་སྐྱོང་རྣམས་ཀྱི་ལོ་རྒྱུས་ཁོག་
འབུབས་མདོར་བསྡུས་པ་ཐེག་མཆོག་རིག་པ་འཛིན་པའི་མགུལ་རྒྱན་གཏུམ་ཆེན་
རྔམ་པའི་ང་རོ་འདོད་དགུ་ཀུན་སྩོལ་ཅེས་པ་འདི་ཉིད། རྒྱལ་བ་དཀོན་མཆོག་ཡན་
ལག་གི་ཆོས་སྐྱོང་གི་སྒྲུབ་ཐབས་ཀཾ་ཚང་གི་བླ་མ་གོང་མ་རྣམས་ཀྱིས་མཛད་པ་

ཞིང་སྐྱོང་སེངྒེ་གདོང་པ་ཅན་གྱི་ལོ་རྒྱུས། 173
མཐའ་དག་བསྡུས་པའི་གླེགས་བམ་ཆེན་མོའི་ཆོས་སྐྱོང་སོ་སོའི་སྒྲུབ་ཐབས་ཀྱི་
དབུར་བྱུང་བའི་ལོ་རྒྱུས་རྣམས་དང་། གཞན་ཡང་སྒྲུབ་ཐབས་རྣམས་ཀྱི་དབུ་ཞབས་
མ་ལུས་པའི་དགོངས་པ་མི་འགལ་བར་བླངས་པ་ལ་གཞི་བྱས་ཤིང་། དོན་ལྡན་
ཞབས་ཀྱིས་མཛད་པའི་གཏོར་ཆོག་ཆེན་མོ་དང་། བླ་མ་གོང་མ་རྣམས་ཀྱི་རྣམ་ཐར་
བཀའ་བརྒྱུད་གསེར་ཕྲེང་། བརྒྱུད་པ་གཞན་ལས་བྱུང་བའི་ཆོས་སྐྱོང་གི་རྒྱུད་དང་
སྐྱེས་བུ་དམ་པ་རྣམས་ཀྱི་གསུང་རྒྱུན་རྣམས་ལས་བྱུང་བས་ཀྱང་བརྒྱན་ཏེ། ཐེ་ཚོམ་
དང་དོགས་གནས་ཀྱི་གཞི་རྣམས་ཀྱང་མཐའ་ཆོད་པར་དཔྱད་ནས་བཀོད་ཅིང་།
ཞིང་སྐྱོང་གི་སྒྲུབ་ཐབས་ཀར་ལུགས་འདི་ལ་ལོ་རྒྱུས་མི་འདུག་ནའང་སྒྲུབ་ཐབས་
ཉིད་ཀྱི་དབུར། འདིར་ཞིང་སྐྱོང་ཆེན་པོ་ཀུན་དགའ་གཞོན་ནུའི་སྒྲུབ་ཐབས་ཆོས་
དབང་དང་རིན་ཆེན་གླིང་པ་ལེགས་ལྡན་པ་སོགས་ཀྱི་གཏེར་མ་དང༌། ཆོས་ཀྱི་རྗེ་
ཀརྨ་པ་ཞྭ་དམར་ནག་གི་སྤྲུལ་པའི་སྐུ་ན་རིམ་སོ་སོར་མགོན་པོ་ཉིད་ཀྱིས་ཕུལ་བ་
སོགས་མཐའ་ཡས་པ་ནས་བསྡུས་ཏེ་ལག་ཏུ་བླང་བའི་རིམ་པ་བརྗོད་པར་བྱ་སྟེ།
ཞེས་རྙིང་མ་རྣམས་ཁུངས་སུ་མཛད་འདུག་པས། འདིར་ཡང་རྗེས་གནང་རྣམས་ཀྱི་
སྔོན་འགྲོར་འབྱུང་བའི་ལོ་རྒྱུས་ཉུང་ངུ་ལ་གཞི་བྱས་པའི་སྟེང་དུ་གསང་སྔགས་རྙིང་
མའི་ལུགས་ཀྱི་རྒྱུད་དང་སྒྲུབ་སྐོར་རྣམས་ནས་རྒྱས་པར་མཐའ་ཆོད་པར་ཁ་བསྐངས་
ནས་བྲིས་ལ། སྔགས་བདག་དང་སྲིན་མགོན་གཉིས་ལ་རྒྱུད་དང་སྒྲུབ་ཐབས་ཀྱི་
དཔེ་རྒྱུན་མི་འདུག་པས་རྗེས་གནང་གི་དབུའི་ལོ་རྒྱུས་ཅུང་ཟད་ཙམ་དང་། གཏོར་
ཆོག་གི་སྤྱན་འདྲེན་བསྟོད་བསྐུལ་སོགས་ཀྱི་བབ་ལས་དགོངས་པ་བླངས་ཏེ་ས་བོན་
ཙམ་བཀོད་པ་སོགས་ཏེ། མདོར་ན་ཆོས་སྐྱོང་བདུན་ཀའི་ལོ་རྒྱུས་ཚང་བར་བཀོད་
པ་འདི་ཉིད། མཉམ་མེད་བཀའ་བརྒྱུད་རིན་པོ་ཆེའི་བསྟན་པའི་རིང་ལུགས་ཀྱི་
སྲོལ་ལ་ཞུགས་ཤིང་། རྒྱལ་དབང་ཀརྨ་པ་ཞྭ་དམར་ནག་ཡབ་སྲས་ཀྱི་བཀའ་དྲིན་

174 བཀའ་བརྒྱུད་ཀྱི་བསྟན་སྲུང་།
གྱིས་འཚོ་ཞིང་རྗེས་སུ་བཟུང་བ་ཤཱཀྱའི་བཙུན་པ་ཀརྨ་མཁས་མཆོག་གཞན་ཕན་
དབང་པོའི་སྡེ་ཞེས་བྱ་བས་དོན་གཉེར་མང་པོ་དག་གིས་བསྐུལ་བར་བརྟེན་ནས།
སྔ་མོ་ཞིག་ནས་ས་བོན་ཙམ་དང་། དེ་ནས་ཀྱང་མཐའ་དཔྱད་སོགས་ཀྱིས་རིམ་གྱིས་
བརྒྱན་ཅིང་། ལྷག་པར་ཀོང་ཡུལ་མྱང་ཁ་ཕྱོགས་ཀྱི་སྐུ་སྐྱེར་གྲགས་པ་རབ་འབྱམས་
ཆོས་སྨྲ་བ་ཀརྨ་ཆོས་རྒྱལ་གྱིས་ནན་གྱིས་བསྐུལ་བར་བརྟེན་ནས། དོགས་གནས་
སོགས་ལ་ཞིབ་ཏུ་དཔྱད་དེ། བདེ་མཆོག་སྟོད་འགྲེལ་དུ་ལོ་དྲུག་ཅུ་སྐོར་གྱི་མིང་ཐ་
དད་གསུངས་པ་ལས། འཕགས་ཡུལ་གྱི་སྐད་དུ་པ་ར་བྷ་ཝ་ཞེས་པ། བོད་སྐད་དུ་
ཟིལ་གནོན་ཞེས་པ་དང་། རྒྱ་ནག་སྐད་དུ་པི་འུ་ཞེས་པ་བོད་སྐད་དུ་མེ་ཕོ་རྟའི་ལོ་
ཧོར་ཟླ་བཅུ་པའི་དུས་ཆེན་ཉེར་བརྒྱད་ཀྱི་ཉིན། རིགས་སྔགས་འཆང་ཀུན་གྱི་
གཙུག་རྒྱན། ཨོ་རྒྱན་གྱི་སློབ་དཔོན་ཆེན་པོ་པདྨ་སམྦྷ་ཝའི་སྒྲུབ་པའི་གནས་ཆེན་གྱི་
འདབས་སྔགས་གྲྭ་རིག་འཛིན་མཁའ་སྤྱོད་གླིང་གི་གནས་སྒྲགས་< གཡོ་རུ་སྒྲགས་
ཞེས་བྱ་བ། དྲག་སྔགས་དང་བསྟན་སྲུང་ཆོས་སྐྱོང་ལྕམ་དྲལ་ལ་ལྷག་པར་མངའ་བརྙེས་ཤིང་ནུས་
པ་འགྲན་ཟླ་མེད་པ་གུ་རུ་པདྨས་བྱིན་གྱིས་བརླབས་ཤིང་མཁའ་འགྲོ་མཚོ་རྒྱལ་དང་རིགས་སྔགས་
འཆང་སངས་རྒྱས་ཡེ་ཤེས་ལ་སོགས་པའི་སྒྲུབ་གནས་མང་པོས་ཁྱབ་པ་དང་། སའི་གཤིས་ཀྱང་
ངམ་ནག་པ་ནགས་ཚལ་འཐུག་པ་དང་རོང་དོག་པ། ཆུ་འུར་སྒྲ་ཆེན་པོ་སྒྲོག་ཅིང་སྣ་འཁྲུག་པས་
བརྒྱན་པ། རི་བོ་ཕལ་ཆེར་ཟུར་གསུམ་པ་ཕུར་པའི་རྩེ་འདྲ་བ། བྲག་རི་དམར་ནག་སྲིན་པོའི་
གདོང་དང་སྔོ་ནག་མཚོན་ཆ་གཟིངས་པ་འདྲ་བ། རི་བོའི་ངོགས་ཕལ་ཆེར་དུར་ཁྲོད་ཀྱིས་བརྒྱན་
ཅིང་། མི་མ་ཡིན་དྲག་པོ་དང་། རྔོན་པ་དང་གཅན་གཟན་འདབ་ཆགས་ཤ་ཟའི་ཚོགས་ལང་ལོང་
དུ་རྒྱུ་བ། སྐབས་སྐབས་སུ་རླུང་དམར་དང་རླུང་ནག་འཚུབ་མ་གནམ་ས་ཁྱབ་པ་ཙམ་དུ་འཚུབ་ཅིང་
བྱེ་རླུང་འཐབ་པ་ལ་སོགས་པ་དཔལ་མགོན་པོ་ལྕམ་དྲལ་གྱི་སྒྲུབ་གནས་རྒྱུད་དང་སྒྲུབ་སྐོར་ནས་
གསུངས་པའི་མཚན་ཉིད་ཚང་བའི་ཡུལ་གྱི་དབུས་རྒྱལ་བྱེད་ཚལ་གྱི་གཙུག་ལག་ཁང་དུའོ། །

ཞིང་སྐྱོང་སེངྒེ་གདོང་པ་ཅན་གྱི་ལོ་རྒྱུས། 175
མཆན།>རྒྱལ་བྱེད་ཚལ་གྱི་གཙུག་ལག་ཁང་དུ་རྫོགས་པར་སྦྱར་བའོ། །
འདིས་ཀྱང་རྒྱལ་བའི་བསྟན་པ་རིན་པོ་ཆེ་མཐའ་དག་དང་། ཁྱད་པར་མཉམ་
མེད་དྭགས་པོའི་བཀའ་བརྒྱུད། ཡང་སྒོས་སྒྲུབ་བརྒྱུད་ཀརྨ་ཀཾ་ཚང་གི་བསྟན་པ་ལ་
གནོད་བྱེད་ཀྱི་དགྲ་བགེགས་ཐམས་ཅད་ཚར་བཅད་ནས་ཀུན་ཀྱང་རྒྱལ་དབང་ཀརྨ་
པ་ཡབ་སྲས་དང་། དཔལ་མ་མགོན་ལྕམ་དྲལ་དབྱེར་མེད་པའི་གོ་འཕང་མྱུར་དུ་ཐོབ་
པའི་རྒྱུར་བསྔོའོ། །བཀྲ་ཤིས་དཔལ་འབར་གདུག་པ་ཀུན་ཞི་བསྟན་པ་དར་བའི་
རྒྱན་དུ་ཤོག །
འདིའི་མཆན་བུ་འདི་རྣམས་ཀྱང་རྩོམ་པ་པོ་ཉིད་ཀྱིས། སྤྱིར་གྱི་དོགས་གནས་གལ་ཆེ་བ་
མང་བ་དང་། ཁྱད་པར་མ་མགོན་གྱི་འཁོར་འཁོར་ལོ་བཞི་རིམ་ལ་ཡོད་པ་འདི་རྣམས་ཕལ་ཆེར་
སྔགས་རྙིང་མ་ནས་བཤད་པ་ཁོ་ནར་འདུག་པ་དང་། ཡང་མ་མགོན་རང་གི་རྒྱུད་ལས་ཀྱང་བཤད་
པ་ལ་སོགས་པ་དེ་དག་ཕལ་ཆེར་གྱི་དོགས་མ་ཆོད་པ་མང་བ་ལ་བསམས་ནས། རྩོམ་པ་པོ་རང་
ཉིད་ཀྱིས་ལྕགས་ཕག་རང་ལོ་ཞེ་དགུ་པ་ལ་བཀོད་པ་ཡིན་ལ། དེའང་ཀར་ལུགས་ཀྱི་གྲུབ་མཐའ་
འདི་གཙོ་བོ་བཀའ་བརྒྱུད་རིན་པོ་ཆེ་ཡིན་ནའང་། ཆོས་སྐྱོང་འདི་རྣམས་རྗེ་དུས་གསུམ་མཁྱེན་པ་
སྔགས་རྙིང་མའི་སྔགས་རྒྱུད་དུ་འཁྲུངས་པས། དཔལ་ལྷ་མོ་སྔགས་རྙིང་མའི་ལུགས་སུ་མཛད་པ་
དང༌། གྲུབ་ཆེན་པཀྱིས་ཀྱང་ཀ་ཐོག་ཏུ་བཞུགས་པས་རྙིང་མ་ལ་མཁས། མ་མགོན་གྱི་ཁུངས་ཕལ་
ཆེར་རྙིང་མ་རང་ནས་མཛད་པ་མང་ལ། དམ་ཅན་དང་ཞིང་སྐྱོང་གཉིས་ཀྱང་རྩ་བ་རྙིང་མ་ཡིན་པ་
སོགས་ཡོད་ཀྱང་། ཕྱིས་རྒྱལ་དབང་མི་བསྐྱོད་རྡོ་རྗེས་སྔགས་རྙིང་མ་རྣམས་ལ་དགོངས་པ་ཅན་གྱི་
དགག་པ་གནང་བ་འདི་ཕྱིས་ཀར་ལུགས་པ་རྣམས་ལ་གྲགས་ཆེ་ཞིང་། སྔར་གྱི་ཕ་ཆོས་ཀྱི་དོགས་
མ་ཆོད་པ་མང་པོ་དེང་སང་རྙིང་མ་བའི་ལུགས་ཟེར་ཤིན་ཏུ་བཙོག་པར་བལྟ་བ་འདི་ཤིན་ཏུ་ནོར་
ཞིང་། སྤྱིར་གྱི་དེང་སང་གི་གྲུབ་མཐའ་འཛིན་པ་མང་པོ་ཞིག་བཀའ་སྲུང་ཆོས་སྐྱོང་གི་སྐོར་
༡ འདི་ཡན་རྩོམ་པ་པོའི་གསུང་ཡིན་པ་འདྲ། ཆོས་འཕེལ་གྱིས། མཆན།

176 བཀའ་བརྒྱུད་ཀྱི་བསྟན་སྲུང་།
དང་རྙིང་མ་ལ་གཟིགས་པ་ལྷོད་པ་མང་བས་མཆན་བུ་འདི་རྣམས་ལ་ལེགས་པར་གཟིགས་ཤིག
མཆན་བུ་འདི་རྣམས་སྤྲོ་ཞིང་དང་བ་འདྲེན་པ་གྲྭ་ཕྱི་ཐར་པ་གླིང་གི་གཙུག་ལག་ཁང་དུ་རྫོགས་པར་
གྲུབ་ པའོ། །མངྒ་ལཾ།། །།
༡ འདིའི་མཆན་བུ་འབྲི་མཁན་ཀརྨ་ངེས་ལེགས་སོ། །

དཔལ་ཡེ་ཤེས་ཀྱི་མགོན་པོ་རྡོ་རྗེ་བེར་ནག་པོ་ཅན་གྱི་ལོ་རྒྱུས་
ཀུན་གྱི་སྤྱོད་ཡུལ་མ་ཡིན་པའི་མཆོག་གསང་གསལ་བར་
བསྒྲགས་པ་ངོ་མཚར་རྒྱ་མཚོའི་སྤྲིན་གྱི་
རྔ་བོ་ཆེ་ཞེས་བྱ་བ་བི་ཧ་ར་ཏིསྶ།
མ་རྩོམ་མཛདབོ། སི་ཏུ་ཆོས་ཀྱི་རྒྱལ་མཚན་ཕྱི་མ།
བསྒྱུར་སྒྲིག་མཛདབོ། རྒྱལ་དབང་བཅོ་ལྔ་པ་མཁའ་ཁྱབརྡོ་རྗེ།

༄༅། །ན་མོ་གུ་རུ་བཛྲ་དྷ་ར་ཤྲཱི་མ་ཧཱ་ཀཱ་ལ་ཡ། སྙིང་རྗེའི་རོ་ཡིས་ངེས་པར་གང་བའི་
ཐུགས་ནི་མི་རྟོག་རྡོ་རྗེ་ནམ་མཁའི་ཁམས་ལྟར་ཀུན་ལ་རིས་མེད་མཉམ་པར་ཁྱབ། །
བརྗོད་བྲལ་སྐྱེ་མེད་བདེ་ཆེན་གསུང་དབྱངས་ཟབ་མོ་ནཱ་དའི་རང་སྒྲས་མོས་པ་དུ་
མའི་རྗེས་སུ་ཞུགས་ནས་རྣམ་གྲོལ་སྟོན། ། ཞི་ཆགས་ཁྲོ་དང་ཆགས་བྲལ་འདོད་པའི་
གཟུགས་སོགས་སྣ་ཚོགས་སྐུ་ནི་ཆུ་ཟླའི་གར་མཁན་འགྲོ་སྙེད་དྲུང་ན་དེ་སྙེད་རོལ། །
ཁ་སྦྱོར་བདེ་སོགས་ཡོན་ཏན་རྒྱ་མཚོའི་བདག་ཉིད་དང་པོའི་སངས་རྒྱས་རྗེ་བཙུན་
དཔལ་ལྡན་ཁྲག་འཐུང་མ་ཧཱ་ཀཱ་ལར་འདུད། ། །
ནག་པོ་ཆེན་པོ་ཕྱོགས་མཐར་མུན་པའི་སྐུ་ལས་ནམ་མཁའི་དབྱིངས་ཀུན་གྱེན་
བརྗེ་ས་སྐྲ་ཚོགས་དུས་མཐའི་མེར་འཁྲུལ་ལ། །འཇིག་རྟེན་གསུམ་ཡངས་ལྟོ་ཅན་རྔམ་
པར་གདངས་པའི་མཆེ་བ་རྣོན་པོ་ཚུལ་མིན་ལས་ཅན་རྣམས་ཀྱི་མགོ་བོར་གཟས། །མི་
བསྲུན་ནག་པོ་བརྩེགས་པའི་སེམས་ལྡན་གདུལ་དཀའ་རྣམས་ནི་ཉ་བའི་གྲི་ཡིས་ཏིལ་
ཙམ་དུ་གཏུབས་ཐོད་བོར་ནས། །འགྲོ་བའི་དུག་གསུམ་ཁྲག་གིས་མྱོས་པའི་མིག་
དམར་དེ་ལ་དངོས་སྨྲས་ཕྱག་བྱས་གང་དེ་ཆོས་ཀྱི་དབྱིངས་སུ་རྒྱལ། །
ཞེས་ཡེ་ཤེས་པ་དང་ལས་ཀྱི་ཚུལ་དུ་བཞེངས་པའི་དཔལ་ལྡན་མ་ཧཱ་ཀཱ་ལར་
འདུད་པའི་ཕྱག་དང་བསྔགས་པའི་ཚིག་གི་ཕྲེང་བས་ལེགས་པར་སྐབས་ཕྱེས་ཏེ།
འདིར་བདག་ཅག་གི་སྟོན་པ་ཐུགས་རྗེ་ཆེན་པོ་དང་ལྡན་པ་འདི་ཉིད་ཀྱི་བསྟན་པ་
མདོ་སྔགས་ལུང་རྟོགས་ཟུང་འཇུག་གི་ལུས་ཡོངས་སུ་རྫོགས་པ་སྙིང་པོ་ལས་ཀྱང་
ཆེས་སྙིང་པོར་གྱུར་པའི་བསྟན་པ་རིན་པོ་ཆེ་སྲུང་བའི་གཙོ་བོ་དང་རབ་དང་ཕུལ་དུ་
གྱུར་པ་བཅོམ་ལྡན་འདས་རྡོ་རྗེ་བེར་ནག་པོ་ཅན་གྱི་ལོ་རྒྱུས་ཀུན་དང་ཐུན་མོང་མ་
ཡིན་པ་ཅུང་ཟད་བརྗོད་པར་བྱ་སྟེ། དེ་ཡང་དཔལ་ཡེ་ཤེས་ཀྱི་མགོན་པོ་འདི་ཉིད་
དོན་དུ་རྫོགས་པའི་སངས་རྒྱས་ཐམས་ཅད་ཀྱི་རྡོ་རྗེ་བཞི་གཅིག་ཏུ་བསྡུས་པའི་ངོ་བོ་

180 ཡེ་ཤེས་མགོན་པོའི་ལོ་རྒྱུས།
ཆོས་ཕུང་བརྒྱད་ཁྲི་བཞི་སྟོང་གི་འབྱུང་གནས། འཕགས་པའི་དགེ་འདུན་ཐམས་ཅད་
ཀྱི་མངའ་བདག་ཏུ་བཞུགས་པ་སྟེ། རྫོགས་པའི་སངས་རྒྱས་དཔལ་ཀརྨ་པཀིས་རིན་
པོ་ཆེ་དཔུང་རྒྱན་གྱི་རྒྱུད་ཀྱི་མཚམས་སྦྱོར་དུ། ཕྱོགས་བཅུ་དུས་གསུམ་གྱི་སངས་
རྒྱས་ཐམས་ཅད་ཡེ་ཤེས་རྒྱ་མཚོ་ཀྱིའི་རྡོ་རྗེར་འདུས་ལ། དེ་ཉིད་གདུལ་བྱའི་དབང་
གིས་མགོན་པོ་ནག་པོར་སྐད་ཅིག་ཙམ་གྱིས་རྣམ་པར་འཕྲུལ་པ་ལས། ཞེས་དང༌།
དཔལ་མཁའ་སྤྱོད་པས།
བླ་མ་རྒྱལ་བ་མ་ལུས་པ། །
འཇིགས་བྱེད་ཆེན་པོ་ཁྱོད་གཅིག་པུའི། །
སྤྲུལ་པས་ཀུན་ཏུ་སྤྲུལ་པ་སྟེ། །
དེ་སླད་རྟག་ཏུ་ཁྱོད་བསྟེན་ནོ། །
ཞེས་དང་།
བདེ་གཤེགས་ཀུན་དངོས་བླ་མ་མཆོག །
ཁྱོད་ཉིད་ནག་པོ་ཆེ་གཟུགས་ཀྱིས། །
བདག་ནི་བསྲུངས་ཤིང་ཀུན་སྲུང་བར། །
ཐེ་ཚོམ་མེད་པར་བདག་དད་དེ། །
ཞེས་དང་། རྗེ་ཀརྨ་དོན་ལྡན་ཞབས་ཀྱིས། རྒྱལ་བ་ཁྱབ་བདག་དཀྱིལ་འཁོར་ཀུན་
གྱི་དབང་ཕྱུག་སྟོན་པ་རྡོ་རྗེ་འཛིན་པ་ཉིད་ཆོས་སྡུད་པ་པོ་དང་སྲུང་བ་པོར་བསྟན་
པའི་ཕྱིར་མ་ཧཱ་ཀཱ་ལ་ཡབ་ཡུམ་ནི་བཅོམ་ལྡན་འདས་དང་ངོ་བོ་གཅིག་པ་ཁོ་ན་སྟེ།
ཞེས་གསུངས་ཤིང༌། དོན་དེས་འགྲོ་བ་ཐམས་ཅད་ཀྱི་སྐྱབས་དང་མགོན་དུ་གྱུར་པས་

མགོན་པོའི་རང་བཞིན་བརྗོད་པ། 181
ན་དཔལ་མགོན་པོ་ཞེས་ཀྱང་བྱ་སྟེ། ཕྱག་བཞི་པའི་རྒྱུད་མཚོན་ཆ་བསྣོལ་བ་ལས།
ཉོན་ཅིག་རྡོ་རྗེ་རྣམ་ཐོས་སྲས། །
དུས་གསུམ་སངས་རྒྱས་ཐམས་ཅད་ཀྱི། །
ཡེ་ཤེས་ཐུགས་རྗེ་ལས་བྱུང་བ། །
བདག་གཞན་དོན་ཀུན་ཡོངས་རྫོགས་པས། །
སེམས་ཅན་ཀུན་གྱི་མགོན་གྱུར་ཕྱིར། །
དཔལ་ལྡན་མགོན་པོ་ཞེས་གྲགས་སོ། །
ཞེས་གསུངས་ལ། དེའི་ཕྱིར་གྲུབ་པའི་དབང་ཕྱུག་དཔལ་ཀརྨ་པཀིས། ཌོམྦྷི་ཧེ་རུ་ཀ་
དང་སློབ་དཔོན་པདྨ་འབྱུང་གནས་གཉིས་མིང་ལ་ཐ་དད་ཡོད་ཀྱང་དོན་ལ་ཐ་དད་
མེད་པ་སྟེ། ཞེས་དང་། དཔལ་ཀརྨ་པ་དང་མགོན་པོ་བེར་ནག་ཅན་སྐོར་གསུམ་
འདིའི་བར་ན་བརྒྱུད་པ་གཞན་ཡོད་ཀྱང་ཉན་ལ་མེད་ཀྱང་ཉན། ཞེས་བཀའ་སྩལ་
པ་བཞིན། སྒྲུབ་བརྒྱུད་རིན་པོ་ཆེ་འདི་ཉིད་ཀྱི་ལུགས་ལ་ནག་རྒྱལ་ཕག་གསུམ་ཀརྨ་
པ་ཉིད་ཀྱི་ངོ་བོར་བཞུགས་ཤིང་དབྱེར་མེད་པ་སྟེ། དེ་ལྟ་བུའི་སྒྲུབ་ཐབས་ལ་བྱང་
ཆུབ་སེམས་དཔའ་རྡོ་རྗེ་སྙིང་པོས་མཛད་པའི་རྒྱ་གཞུང་རྒྱ་མཚོ་ལྔར་གྲགས་པ་
དབུས་སུ་དཔལ་ཆེན་ཀརྨ་པ་ཉིད་ལོངས་སྐུར་བཞེངས་པ་སྤྱན་རས་གཟིགས་རྒྱལ་
བ་རྒྱ་མཚོ་ལ་ཕྱོགས་བཅུའི་རྒྱལ་བ་རྒྱལ་སྲས་རྒྱ་མཚོས་བསྐོར་བ། གཡས་སུ་དེ་ཉིད་
གདུག་པ་ཅན་འདུལ་བའི་དོན་དུ་ཁྲོ་བོར་བཞེངས་པ་དཔལ་རྟ་མགྲིན་ལ་དཔའ་བོ་
རྒྱ་མཚོས་བསྐོར་བ། གཡོན་དུ་ཤེས་རབ་སྟོང་པ་ཉིད་ཀྱི་ཆ་ལྷ་མོར་སྣང་བ་གསང་བ་
ཡེ་ཤེས་ཀྱི་མཁའ་འགྲོ་རྡོ་རྗེ་ཕག་མོ་ལ་དཔའ་མོ་རྒྱ་མཚོས་བསྐོར་བ། འོག་ཏུ་བཀའ་
སྲུང་གི་ཚུལ་དུ་བླ་མ་ཉིད་མགོན་པོར་བཞེངས་པ་དཔལ་བེར་ནག་ཅན་ལ་དམ་ཅན་
༡ མ་དཔེར་<ཡོད་ཀྱང་ཉེན་ལ་མེད་ཀྱང་ཉེན་> ཡང་གསལ།

182 ཡེ་ཤེས་མགོན་པོའི་ལོ་རྒྱུས།
རྒྱ་མཚོས་བསྐོར་བ། སྟེང་དུ་གཙོ་བོ་དང་ཐ་མི་དད་པར་རིགས་བདག་གི་ཚུལ་དུ་
སློབ་དཔོན་པདྨ་འབྱུང་གནས་སམ་ས་ར་ཧ་ལ་གྲུབ་ཐོབ་རྒྱ་མཚོས་བསྐོར་བ་སྟེ།
ནག་རྒྱལ་ཕག་གསུམ་དབྱེར་མེད་པ་ཀརྨ་པའི་དཀྱིལ་འཁོར་ཡིན་ལ། འདི་ལྟ་བུ་
གཞན་ཡང་རྩ་གསུམ་དྲིལ་སྒྲུབ་ཏུ་གྲགས་པ་ནག་རྒྱལ་ཕག་གསུམ་བླ་མ་དང་དབྱེར་
མེད་ཚེ་དཔག་མེད་དུ་སྒྲུབ་པ། སློབ་དཔོན་པདྨས་རྗེ་རང་བྱུང་བ་ལ་གནང་བ་ཡང་
འབྱུང་བ་སྟེ། རྗེ་མི་བསྐྱོད་ཞབས་ཀྱིས་སྩལ་བའི་མཚུངས་མེད་རྡོ་རྗེའི་དབྱངས་ཅན་
ཚེ་དཔག་མེད་དུ་སྒྲུབ་པ་རྫུན་སྤོང་བ་ཞེས་པ་ལས། འདིར་བཅོམ་ལྡན་འདས་ཚེ་
དཔག་མེད་དངོས་དང༌། སྐུ་མདོག་དམར་བས་ནི་རཱ་ག་ཆགས་པ་དང་དམར་པོ་དང་
ཚོས་ལ་འཇུག་པས་པདྨ་གར་དབང་གི་རང་བཞིན་ཡིན་པས་པདྨ་འབྱུང་གནས་དང་།
ཕྱག་མཚན་གྲི་གུག་དང་ཐོད་པས་རྡོ་རྗེ་རྣལ་འབྱོར་མ་དང་། གཡས་ཞལ་དཀར་པོ་
དང་པདྨའི་ཕྲེང་བ་འཛིན་པས་ཐུགས་རྗེ་ཆེན་པོ་རྒྱལ་བ་རྒྱ་མཚོ་དང་། གཡོན་ཞལ་
ནག་པོ་ཡེ་ཤེས་ཀྱི་མགོན་པོ་མ་ཧཱ་ཀཱ་ལ་སྟེ། སྐུ་ཡོངས་སུ་རྫོགས་པ་ནི་ཀརྨ་པ་འབའ་
ཞིག་གོ །ཞེས་བཀའ་སྩལ་ཏེ། དེ་ལྟ་བུའི་དཔལ་ཡེ་ཤེས་ཀྱི་མགོན་པོ་འདི་ཉིད་
གདུལ་བྱ་དྲང་དོན་དུ་རྒྱུད་ལ་བརྟེན་པ་དང་། ཞལ་གཟིགས་ལ་བརྟེན་པ་གཉིས་ཆར་
ཡིན་པར་གསུངས་ཤིང་། དེའི་དོན་རྒྱུད་ལ་བརྟེན་པ་ཉིད་ཞལ་གཟིགས་ལ་བརྟེན་པ་
དང༌། ཞལ་གཟིགས་ལ་བརྟེན་པའང་རྒྱུད་ལ་བརྟེན་པ་ལས་གཉིས་པོ་ཐ་དད་པ་མ་
ཡིན་མོད། ཐ་སྙད་རྣམ་འཇོག་ཙམ་དུ་སོ་སོའི་རྒྱུ་མཚན་བརྗོད་དུ་ཡོད་པའི།
དང་པོ་རྒྱུད་ལ་བརྟེན་པའི་རྒྱུད་ངོས་བཟུང་བ་ནི། སྤྱིར་གྲུབ་པའི་སློབ་དཔོན་
ཆེན་པོ་རྫུ་འཕྲུལ་དང་ལྡན་པ་རྣམས་ཀྱིས་མགོན་པོའི་རྒྱུད་སྣ་ཚོགས་མང་པོ་གདན་
དྲངས་པར་ཡོད་ངེས་མོད་ཀྱང་། གཙོ་བོར་སློབ་དཔོན་ཀླུ་སྒྲུབ་ཀྱིས་རྒྱ་གར་ལྷོ་
ཕྱོགས་རྒྱ་མཚོའི་འགྲམ་ཆོས་བཟང་སྤྲིན་གྱི་ཡང་རྫོང་ནས་མགོན་པོའི་རིགས་བརྒྱ་

རྒྱུད་ལ་བརྟེན་པའི་རྒྱུད་ངོས་བཟུང་བ། 183
རྩ་བརྒྱད་ཀྱི་རྒྱུད་གདན་དྲངས་པར་གྲགས་ལ། ཕྱག་བཞི་པའི་ལོ་རྒྱུས་ཁ་ཅིག་ཏུ་
བྲག་གསེར་གྱི་བྱ་སྐྱིབས་ཅན་ན་ཤེལ་གྱི་མཆོད་རྟེན་བཞུགས་པ་ནས་གདན་དྲངས་
པར་ཡང་བཤད་ཅིང་། གང་ལྟར་མགོན་པོའི་རིགས་དེ་ཐམས་ཅད་ཀྱི་རྩ་བ་དཔལ་
ཡེ་ཤེས་ཀྱི་མགོན་པོ་འདི་ཉིད་ཡིན་པ་འོག་ནས་འཆད་པ་བཞིན་རྒྱུད་ཀྱི་གཙོ་བོ་ཡང་
འདི་ཉིད་ཀྱི་རྒྱུད་རྣམས་ཡིན་པས་དེང་སང་རྒྱུད་ཡོངས་གྲགས་གཙོ་ཆེར་བོད་དུ་
འགྱུར་བ་ནི། རིན་པོ་ཆེའི་དཔུང་རྒྱན་ཆེ་ཆུང་། དྲེགས་པ་ཕོ་དགུའི་རྒྱུད་དགུ།
ཕྱོགས་བཅུ་མགོན་པོ་གསུངས་པའི་ཁུངས་ཕོ་ཉ་ཀིངྐ་རའི་རྒྱུད་རྣམས་དང་། མགོན་
པོ་འདི་ཉིད་ཀྱི་མངོན་རྟོགས་གསལ་བར་བསྟན་པ་དགྱེས་རྡོར་གྱི་བཤད་རྒྱུད་མཁའ་
འགྲོ་མ་རྡོ་རྗེའི་གུར། མགོན་པོའི་སྒོས་རྒྱུད་བདེ་མཆོག་གི་རྒྱུད་ཕྲན་དུ་གཏོགས་པ་
མགོན་པོའི་སྤྱི་རྒྱུད་གསང་བ་དངོས་གྲུབ་འབྱུང་བ་ལེའུ་ཉེར་ལྔ་པ་སྟེ། འདི་གཙོ་ཆེ་
བ་མགོན་པོ་ཕྱག་བཞིའི་རྒྱུད་ཡིན་ཀྱང་འདིའི་ལེའུ་བཅུ་པ་ནས་མགོན་པོ་འདི་ཉིད་
ཀྱི་མངོན་རྟོགས་བཛྲ་མ་ཧཱ་ཀཱ་ལའི་སྔགས་ཐུང་དང་བཅས་པ་གསུངས་པ་དང་། ལེའུ་
ཉེར་གཉིས་པ་ནས་ཀྱང་མངོན་རྟོགས་ལེགས་ལྡན་གྱི་སྙིང་པོ་དང་བཅས་པ་གསུངས་
ཤིང་། ལེའུ་བཅུ་བཞི་པ་ནས་མགོན་པོ་ཕྱག་དྲུག་པ་ཁྱུང་པོ་ནས་བརྒྱུད་པ་འདིའི་མངོན་
རྟོགས་སྙིང་པོ་དང་བཅས་པ་བསྟན་པས་མགོན་པོ་སྤྱི་རྒྱུད་དུ་བྱས་པ་འདི་དང༌།
མགོན་པོ་མངོན་འབྱུང་གི་རྒྱུད་ལེའུ་ལྔ་བཅུ་པ་སྟེ་འདི་གསུམ་དེང་སང་གི་བཀའ་
འགྱུར་ཕལ་ཆེ་བ་རྣམས་སུའང་བཞུགས། འདིའི་སྒྲུབ་སྐོར་རྣམས་སུའང་རྒྱུད་ལེའུ་
ལྔ་བཅུ་པ་ཞེས་པ་ཡང་མངོན་འབྱུང་འདི་ག་ཡིན། དེ་ལས་འཕྲོས་པའི་བཤད་རྒྱུད་
ནག་པོ་ཆེན་པོ་དཔལ་ཡོན་ཏན་གྱི་འཁོར་ལོ་མཁའ་འགྲོ་མའི་ཚོགས་ཐམས་ཅད་ཀྱི་
བདག་པོ་ཞེས་བྱ་བའི་དུམ་བུ་རིན་པོ་ཆེའི་དཔུང་རྒྱན་གྱི་རྒྱུད་ལེའུ་བཅོ་ལྔ་པ་དང༌།
དུར་ཁྲོད་ནག་པོའམ་དྲག་པོ་བརྟག་པ་ཞེས་ཀྱང་བྱ་བ་ལེའུ་བཅུ་པ་དང་། འདི་ལ་

184 ཡེ་ཤེས་མགོན་པོའི་ལོ་རྒྱུས།
སློབ་དཔོན་རྟ་དབྱངས་ཀྱི་འགྲེལ་བ་ཡོད་པ་ལྟར་བསྟན་འགྱུར་དུ་ཡང་བཞུགས།
དུར་ཁྲོད་ནག་པོའི་རྒྱུད་ཕྱི་མའི་ཕྱི་མ་ལེའུ་བཅུ་གསུམ་པ་དང་། གསང་བ་ནག་པོ་གྲི་
གུག་བརྩེགས་པའི་རྒྱུད་ལེའུ་ཉེར་གཅིག་པ་དང་། ནག་པོ་ཆེན་པོའི་རྒྱུད་ཐམས་ཅད་
ཀྱི་རྩ་བ་ལྟ་བུ་བེང་ཆེན་བརྩེགས་པའི་རྒྱུད་ནས་ཕྱུང་བ་ནག་པོ་ཆེན་པོའི་སྲོག་གི་རྒྱུད་
ལྷ་ཐམས་ཅད་ཀྱི་ཕྲིན་ལས་འདུས་པའི་རྟོགས་པ་ལེའུ་བཅུ་གཉིས་པ་རྣམས་དང༌།
གཞན་ཡང་ལེགས་ལྡན་གྱི་གླེང་གཞི་བསྟན་པ་མེ་ལྕེ་ཕྲེང་བའི་རྒྱུད་དང་། སྤྱི་རྒྱུད་
ཁྲག་མཚོ་ཁོལ་མ་སོགས་མང་དུ་ཡོད་པ་ལས། གྲུབ་དབང་ཀརྨ་པ་ཆེན་པོས་རྒྱུད་དེ་
རྣམས་ལས། ནག་པོ་ཆེན་པོའི་རྒྱུད་ལེའུ་ལྔ་བཅུ་པའི་མངོན་པར་འབྱུང་བ་རྩ་རྒྱུད།
དཔུང་རྒྱན་ལེའུ་བཅོ་ལྔ་པ་བཤད་རྒྱུད། གསང་བ་ནག་པོའམ་གྲི་གུག་བརྩེགས་པ་
རྒྱུད་ཕྱི་མ། དུར་ཁྲོད་ནག་པོའམ་དྲག་པོ་བརྟག་པ་རྒྱུད་ཕྱི་མའི་ཕྱི་མ། དེ་ཐམས་ཅད་
ཀྱི་ཁ་གསལ་ལྡེ་མིག་ལྟ་བུ་ནག་པོ་ཆེན་པོའི་སྲོག་རྒྱུད་ལྷ་ཐམས་ཅད་ཀྱི་ཕྲིན་ལས་
འདུས་པའི་རྟོགས་པ་སྟེ་རྒྱུད་ལྔ་གཅིག་རྒྱབ་གཅིག་གིས་གནོན་པས་ཁ་མི་དབྲལ་
ཞེས་གསུངས་ཏེ། ལེའུ་ལྔ་བཅུ་པའི་རྒྱུད་ཀྱི་མཚམས་སྦྱོར་དུ། རྒྱུད་ཀྱི་རྒྱལ་པོ་མ་ཧཱ་
ཀཱ་ལ་ཡེ་ཤེས་འཇིག་རྟེན་རྩ་བའི་རྒྱུད་འདིས་ཕོ་རྒྱུད་མགོན་པོ་ཐམས་ཅད་དང་། མོ་
རྒྱུད་མ་མོའི་ཚོགས་རྣམས་ཞར་ལ་སྟོན་པ་སྟེ་ཞེས་དང་། རྩ་བའི་རྒྱུད་ལས་འཕྲོས་པ་
མ་ཧཱ་ཀཱ་ལ་སྟེ་རིན་པོ་ཆེ་དཔུང་རྒྱན་གྱི་རྒྱུད་ན་བཤད་པའི་རྒྱུད་ཊཱིཀ་ལྟ་བུའོ། །ཞེས་
དང༌། རིན་པོ་ཆེ་དཔུང་རྒྱན་གྱི་རྒྱུད་ཀྱི་མཚམས་སྦྱོར་དུ། སྤྱི་རྒྱུད་ཀྱི་ཆིངས་བཤད་
རྒྱུད་ཆེན་པོ་རྒྱུད་གསུམ་གྱི་བཤད་རྒྱུད་ཆིངས་མན་ངག་ཀུན་གྱི་སྤྱི་ཁྱབ་ཆེན་མོ།
གདམས་ངག་རྒྱ་མཚོའི་ནང་ན་ནོར་བུ་རིན་པོ་ཆེས་གང་བ་ལྟ་བུའི་རྒྱུད་འདི་ནི་ལེའུ་
ལྔ་བཅུ་པ་གནད་མན་ངག་དང་བཅས་པ་མགོན་པོ་ཡབ་ཡུམ་འཁོར་དང་བཅས་པའི་
བཤད་རྒྱུད་དེ་འདི་ཡིས་མ་ཁྱབ་པ་གང་ཡང་མེད་པའོ། །ཞེས་དང་། གྲི་གུག་

རྒྱུད་ལ་བརྟེན་པའི་རྒྱུད་ངོས་བཟུང་བ། 185
བརྩེགས་པའི་རྒྱུད་ཀྱི་མཚམས་སྦྱོར་དུ། དུར་ཁྲོད་ནག་པོའི་རྒྱུད་འདི་སྤྲུལ་པའི་སྐུ་
སངས་རྒྱས་ཤཱཀྱ་ཐུབ་པའི་རྣམ་པར་འཕྲུལ་པ་སྟེ། དབྱིངས་ཀྱི་རྒྱུད་ཀྱི་ཕྱི་མ་ཡེ་ཤེས་
མགོན་པོ་སྤྲུལ་པའི་རྒྱུད་དུ་བརྟགས་པའོ། །ཞེས་དང་། དུར་ཁྲོད་ནག་པོའི་རྒྱུད་ཀྱི་
མཚམས་སྦྱོར་གྱི་མཇུག་ཏུ། དཔལ་ནག་པོ་ཆེན་པོའི་རྒྱུད་དུར་ཁྲོད་ནག་པོའམ་དྲག་
པོ་བརྟག་པའི་རྒྱུད་ལས་ཀྱི་མགོན་པོ་འཇིག་རྟེན་གྱི་མགོན་པོ་ཕྲིན་ལས་ཀྱི་རྒྱུད།
རྒྱུད་བཞིའི་ཕྱི་མ་ལས་ཀྱང་ཕྱི་མ་སྤྱི་ཁྱབ་ཀྱི་རྒྱུད་རྫོགས་སོ། །ཞེས་དང༌། ནག་པོ་
སྲོག་རྒྱུད་ཀྱི་མཚམས་སྦྱོར་དུ། རྒྱུད་འདི་ཐམས་ཅད་ཀྱི་གཙོ་བོར་བསྒྲུབ་པ་ཁ་
གསལ་གཟེ་མ་ལྡེ་མིག་གི་དཔེ་དང་མཐུན་པ་སྟེ། རྒྱུད་འདི་བཞུགས་ན་བེར་ནག་
ཅན་སྐོར་གསུམ་ཡང་མི་འཁོར་ཀ་མེད་པའོ། །ཞེས་དང༌། དྲག་པོ་བརྟག་པའི་
མཚམས་སྦྱོར་དུ། རྒྱུད་ལྔ་གཅིག་རྒྱབ་གཅིག་གིས་སྐྱོང་བས་ཁ་དབྱེ་མི་ཉན་པ་ཀུན་
གྱིས་ཤེས་པར་མཛོད། ཅེས་བཀའ་སྩལ་ཏེ། རྒྱུད་དེ་རྣམས་ལས་བརྩམས་ཏེ་གྲུབ་
པའི་དབང་ཕྱུག་ཉིད་ཀྱིས་ཇི་ལྟར་མཛད་པ་ཡང་རྒྱུད་ཀྱི་རྒྱལ་པོ་དྲག་པོ་བརྟག་པའི་
ཀླད་དོན་མཚམས་སྦྱོར་དང་བཅས་པ། རྒྱུད་དུར་ཁྲོད་ནག་པོའི་མཚམས་སྦྱོར།
གསང་བ་ནག་པོའི་རྒྱུད་གསང་སྒྲུབ་ཀྱི་བཅུད་བསྡུས་པ། དཔལ་ནག་པོ་སྲོག་རྒྱུད་
ཀྱི་མཚམས་སྦྱོར། རྒྱུད་ཀྱི་རྒྱལ་པོ་མངོན་འབྱུང་ངམ་ལེའུ་ལྔ་བཅུ་པའི་མཚམས་སྦྱོར།
རིན་པོ་ཆེ་དཔུང་རྒྱན་གྱི་རྒྱུད་ཀྱི་མཚམས་སྦྱོར། དཔལ་ལྡན་ལྷ་མོ་རང་བྱུང་གི་རྒྱལ་
མོ་ཐུགས་གསང་བའི་རྒྱུད་ཀྱི་མཚམས་སྦྱོར་རྣམས་བཞུགས་སོ། །
ཁ་ཅིག་འདིར་ཁྱེད་ཀྱིས་ཁུངས་སུ་བགྲངས་པའི་རྒྱུད་འདི་རྣམས་ཕལ་ཆེ་བ་
གསང་སྔགས་རྙིང་མ་བའི་རྒྱུད་དུ་སྣང་བས་ཁུངས་སུ་མི་ཆེ་སྟེ། ཀུན་མཁྱེན་བུ་སྟོན་
ལྟ་བུས་ཀྱང་རྒྱུད་ཡང་དག་མིན་པར་དགོངས་ནས་རྒྱུད་འབུམ་གྱི་གྲར་ཡང་མ་
བཞུགས་སོ་སྙམ་ན།

186 ཡེ་ཤེས་མགོན་པོའི་ལོ་རྒྱུས།
སྟོན་པ་འདིའི་བསྟན་པ་ལ་རྡོ་རྗེ་འཆང་ཉིད་དངོས་སུ་བྱོན་པ་ལྟ་བུ་སློབ་དཔོན་
པདྨ་འབྱུང་གནས་དང་། བི་མ་ལ་མི་ཏྲ། ལོ་ཙཱ་བ་བཻ་རོ་ཙ་ན་སོགས་སྤྲུལ་པའི་ལོ་པཎ་
གྲུབ་ཐོབ་དེ་རྣམས་ཀྱི་སྦྱིན་བདག་ཆོས་རྒྱལ་ཁྲི་སྲོང་ལྡེའུ་བཙན་ལྟ་བུས་མཛད་ནས་
བསྒྱུར་བའི་རྒྱུད་རྣམས་ཡང་དག་མིན་པ་དང་ཁུངས་སུ་མི་ཆེ་ན་གསང་སྔགས་གསར་
མར་གྲགས་པ་ཡང་ཁུངས་སུ་ཆེ་བ་དང་ཡང་དག་ཡིན་པར་འགྲུབ་དཀའ་བ་ནི་རོང་
ཟོམ་ཆེན་པོ་ཆོས་ཀྱི་བཟང་པོའི་གསུང་འདིས་ཤེས་པར་ནུས་ཏེ། ཇི་སྐད་དུ། གསང་
སྔགས་གསར་མ་བས་རྙིང་མ་བ་ཁྱད་པར་དྲུག་གིས་འཕགས་ཏེ། དང་པོ་སྤྱན་འདྲེན་
པ་ཡོན་བདག་གི་ཁྱད་པར་ནི། མངའ་བདག་མེས་དབོན་རྣམ་གསུམ་རིགས་
གསུམ་མགོན་པོའི་སྤྲུལ་པ་ཡིན་པས་དེ་གསུམ་གྱིས་སྤྱན་དྲངས་པའོ། །ད་ལྟ་གང་
ཟག་རང་སྐྱ་བ་རེས་ཡོན་བདག་བྱས་ནས་བསྒྱུར་བའི་ཆོས་དང་མི་འདྲ་གསུངས།
ཕྱག་བཞེས་གཙུག་ལག་ཁང་གི་ཁྱད་པར་ནི། སྔོན་དཔལ་གྱི་བསམ་ཡས་དང་
ཆོས་འཁོར་ལྷ་ས་སྟོད་སྨད་དུ་གདན་ཕབས་ནས་གསུངས་པ་ཡིན་ལ་ད་ལྟའི་དགོན་
བུ་ཅག་ཅོག་དང་མི་འདྲ་གསུངས།
སྒྱུར་བྱེད་ལོ་ཙཱ་བའི་ཁྱད་པར་ནི། སྔོན་བ་གོར་བེ་རོ་ཙ་ན། ཀ་ཅོག་རྣམ་གཉིས་
སོགས་སྤྲུལ་པའི་ལོ་ཙཱ་བས་བསྒྱུར་བའི་ཆོས་ཡིན་ལ། ད་ལྟའི་ལོ་ཙཱ་བ་དགུན་བལ་
ཡུལ་དུ་སྡོད། དབྱར་མང་ཡུལ་དུ་སྡོད། སྔོན་གྱི་མཁས་པའི་འགྱུར་ལ་རང་བཟོའི་
བཅོས་མ་སྣ་ཚོགས་བྱེད་པ་དང་མི་འདྲ་གསུངས། །
པཎྜིཏའི་ཁྱད་པར་ནི། སྔོན་གྱི་པཎྜི་ཏ་བོ་དྷི་ས་ཏཱའམ། སངས་རྒྱས་གསང་བའམ།
བི་མ་ལ་མི་ཏྲའམ། པདྨ་འབྱུང་གནས་ལ་སོགས་པ་རིག་འཛིན་གྱི་ས་ལ་བཞུགས་པ་དང་
བྱང་ཆུབ་སེམས་དཔས་སྤྱན་དྲངས་པའི་ཆོས་ཡིན་ལ། ད་ལྟའི་པཎྜི་ཏ་ལྷོ་མ་ཕྱིད་པ་
བོད་དུ་གསེར་ཚོལ་བ་ལ་འོང་བའི་བཟང་སྒྲུང་ཚོ་གཅིག་དང་མི་འདྲ་གསུངས།

རྒྱུད་ལ་བརྟེན་པའི་རྒྱུད་ངོས་བཟུང་བ། 187
ཞུ་རྟེན་མེ་ཏོག་གི་ཁྱད་པར་ཡང་། སྔོན་གསེར་ཕྱེ་བྲེ་ལ་འཇལ་ནས་འབུལ།
གསེར་ཤ་བའི་བླུད་བུ་བཀང་ནས་ཕུལ། གསེར་རྟ་ཁལ་དྲེལ་ཁལ་དུ་ཕུལ་ནས་ཞུས་
པའི་ཆོས་ཡིན་ལ། ད་ལྟ་མཆན་ཁུང་ནས་གསེར་ཞོ་རེ་རེ་གཉིས་གཉིས་ཉུག་ཉུག་
བྱས་ནས་ཞུས་པའི་ཆོས་དང་མི་འདྲ་གསུངས། བརྗོད་བྱ་ཆོས་ཀྱི་ཁྱད་པར་ཡང་།
སྔོན་སངས་རྒྱས་ཀྱི་བསྟན་པ་གྲ་མ་ཉམས་པའི་དུས་སུ་སྤྲུལ་པའི་ལོ་ཙཱ་བས་བཀའ་
འགྱུར་བ་མེད་པར་གཏན་ལ་ཕབ། ཤེས་བྱ་དང་སོ་སོའི་གནས་ཚུལ་གཏན་ལ་
ཕེབས་ཤིང་། དེ་རྟོགས་པར་བྱེད་པའི་ཐབས་དུ་མས་བརྒྱན་པའི་ཆོས་དང་། ད་ལྟའི་
ལོ་ཙཱ་བ་རྫུན་པོ་ཆེ་སྔོན་གྱི་འགྱུར་ལ་བཅོས་མ་སྣ་ཚོགས་བྱེད། སངས་རྒྱས་ཀྱི་
བཀའ་དང་བླ་མའི་གསུང་ལ་རས་གཅོད་བྱས་ནས་མི་རེས་ཆོས་རེ་བཅོས་ནས་
གཅིག་སྐྱོན་གཅིག་འགེལ་མ་དཔེ་ལ་བུ་དཔེ་མི་བཏུབ་པའི་ཆོས་དང་མི་འདྲ་སྟེ་ཁྱད་
པར་ཡོད་གསུངས། ཞེས་འབྱུང་ངོ་། །
གལ་ཏེ་རྙིང་མ་བའི་རྒྱུད་འཁྲུལ་མེད་རྣམས་དེ་ལྟར་ཡིན་དུ་ཆུག་ཀྱང་བོད་དུ་
བརྩམས་པའི་རྒྱུད་རྫུས་ཡོད་པར་གྲགས་པས་དེ་ཀུན་ལ་ཡིད་བརྟན་དུ་མི་རུང་བའོ་
ཞེ་ན། བོད་དུ་བརྩམས་ཀྱང་རྒྱལ་བའི་བཀའ་བསྟན་གྱི་དོན་བཞིན་སྟོན་ན་ཚད་མར་
ཅིས་ཏེ་མི་རུང་སྟེ། དེ་ཡང་དྲང་སྲོང་བཀའ་བཞིན་སྤྱི་བོས་བླངས། །ཞེས་པའི་ལུང་
ཚད་མས་གྲུབ་པའི་ཕྱིར་རོ། །དེ་ལྟར་ཡིན་མོད་ཀྱང་རྒྱུད་ཀྱི་ཚིག་ལྟར་བཅོས་པས་མི་
རིགས་པའོ་ཞེ་ན། སློབ་དཔོན་ཨཱརྱ་དེ་བའི་སྤྱོད་བསྡུས་སྒྲོན་མེ་ཡང་མི་རིགས་པའི་
གྲར་འདྲེན་དགོས་པར་འགྱུར་ལ། རྒྱ་གར་ནས་འགྱུར་བ་མིན་པ་ལ་འགྱུར་བ་ལྟར་
བཅོས་པའི་སྐད་གཉིས་སྦྱར་བ་རྣམས་ཅིས་ཏེ་མི་འདོར་ཏེ་རྒྱུ་མཚན་མཚུངས་ལ། དེ་
འདོད་ན། རྗེ་ས་པཎ་གྱི་མཁས་པ་འཇུག་པའི་སྒོ་སོགས་མང་པོ་འདོར་དགོས་པར་
འགྱུར་རོ། །དེས་ན་འདིའི་ལན་ཇི་ལྟ་བ་ནི་བཅོམ་ལྡན་འདས་མི་བསྐྱོད་རྒྱལ་བས་

18 ཡེ་ཤེས་མགོན་པོའི་ལོ་རྒྱུས།
དྲང་པོའི་ས་བོན་ཞེས་པ་ལས་བཀའ་སྩལ་པ་འདི་ཡིན་ཏེ། ཇི་སྐད་དུ། སྔགས་རྙིང་
མའི་རྒྱུད་རྣམས་བོད་ཀྱི་ཕ་ཇོ་ཅི་རིགས་ཀྱིས་བརྩམས་པས་རྒྱུད་རྣམ་དག་མ་ཡིན་ནོ་
ཞེས་པ་ནི་ཁྱེད་ཅག་ཏུ་མ་ཟད་གངས་ཅན་གྱི་ཁྲོད་འདིར་དེ་སྐད་ཟེར་བ་ཤིན་ཏུ་མང་
བར་གདའ་ནའང་དེ་ལྟར་མཐའ་གཅིག་ཏུ་སྨྲ་བར་མི་ནུས་ཏེ། འཛམ་བུའི་གླིང་
འདིའི་ཏི་སི་དང་དེ་ཝཱི་ཀོ་ཊི་ལྟ་བུ་གནས་ཆེན་པོ་བདུན་ལ་སོགས་པ་དམིགས་ཀྱིས་
བསལ་བ་རྣམས་དང༌། དུས་ཀྱི་འཁོར་ལོ་ལས་གླིང་བཞི་གླིང་ཕྲན་སོགས་འདོད་
ཁམས་ཀྱི་གནས་ཕལ་ཆེར་གནས་ཆེན་དུ་བྱས་ནས་དེ་དག་ཏུ་རང་བཞིན་གྱིས་དཔའ་
བོ་དང་རྣལ་འབྱོར་མ་ས་ལ་གནས་པ་ཐ་མལ་བའི་གཟུགས་སུ་བསྒྱུར་ཏེ་སྐལ་པ་དང་
ལྡན་པ་རྣམས་ལ་དབང་བསྐུར་ཞིང་བྱིན་གྱིས་བརླབས་ནས་རྒྱུད་འཆད་པ་སོགས་
ཡོད་པར་གསུངས་པ་དང་། དེ་ལྟར་གསུང་བའི་ཚེ་སངས་རྒྱས་རྣམས་ཀྱིས་རང་
བཞིན་གྱིས་དཔའ་བོ་དང་རྣལ་འབྱོར་མའི་རྒྱུད་བྱིན་གྱིས་བརླབས་ནས་རྒྱུད་འཆད་
པ་ན་རྒྱུད་དེ་བྱིན་གྱིས་བརླབས་པའི་བཀར་ཡང་འགྱུར་ཏེ། དཔེར་ན་བཅོམ་ལྡན་
འདས་ཀྱིས་ཕྱག་ན་རྡོ་རྗེ་དང༌། སྤྱན་རས་གཟིགས་དང་། འཇམ་དཔལ་སོགས་བྱིན་
གྱིས་བརླབས་ནས་དེ་དག་གིས་རྒྱུད་གསུངས་པ་རྣམས་ཀྱང་བཅོམ་ལྡན་འདས་ཀྱི་
རྒྱུད་དུ་འཇོག་པ་ལྟ་བུའི་ཕྱིར། རང་བཞིན་གྱིས་གྲུབ་པའི་དཔའ་བོ་དང་རྣལ་འབྱོར་
མ་བོད་ཀྱི་ཕ་ཇོ་སྤ་སྨད་ཀྱི་ཚུལ་བཟུང་བ་ལ་སངས་རྒྱས་ཀྱིས་བྱིན་གྱིས་བརླབས་ཏེ་
རྒྱུད་གསུངས་པ་ཡང་བཀག་པ་མེད་པས། དེ་ལྟ་བུའི་རྒྱུད་ལ་རྒྱུད་མ་ཡིན་པ་སུ་ཞིག་
གིས་སྒྲུབ་པར་ནུས། དཔེར་ན་བཀའ་གདམས་ཀྱི་ལོ་རྒྱུས་སུ་ཇོ་བོ་ཡེར་པ་ན་
བཞུགས་པའི་ཚེ་ཁྱིམ་བདག་ཕོ་མོ་མང་པོ་མཇལ་དུ་བྱུང་བའི་ཁྲོད་ནས་བཙས་མ་
ཐག་པའི་བུ་མོ་སྨྲ་མི་ཤེས་པ་ཞིག་དང་ཇོ་བོ་སཾསྲྀཏའི་སྐད་དུ་གསུང་གླེང་མང་བར་
མཛད་པ་ལ་འབྲོམ་སྟོན་པས་ཇི་ལྟར་ལགས་ཞེས་ཞུས་པས། བཅོམ་ལྡན་འདས་ཀྱི་

རྒྱུད་ལ་བརྟེན་པའི་རྒྱུད་ངོས་བཟུང་བ། 189
རྒྱུད་འདོན་པར་མཆི་གསུངས། འབྲོམ་གྱིས་བུ་མོ་ལ་འཕྲོས་བྱས་པས་ཅང་མི་ཟེར་
བ་ལ། ཇོ་བོས་འདི་རང་བཞིན་གྱི་རྣལ་འབྱོར་མའི་རིགས་སུ་གདའ་གསུངས། ནག་
ཚོས་བུ་མོས་ཇོ་བོ་ངོ་ཤེས་ལ་འབྲོམ་ངོ་མི་ཤེས་པ་ཅི་ཞུས་པས། རྣལ་འབྱོར་པས་
རྣལ་འབྱོར་པ་ཕན་ཚུན་ངོ་ཤེས་པ་ཡིན་གྱི། རྣལ་འབྱོར་པ་མིན་པས་ག་ལ་ཤེས་
གསུངས་པ་ལྟ་བུ་སྟེ། དེ་ལྟ་ན་རང་བཞིན་གྱིས་གྲུབ་པའི་དཔའ་བོ་དང་རྣལ་འབྱོར་
མས་རྒྱུད་འཆད་པ་ན་ཡང་དཔའ་བོ་དང་རྣལ་འབྱོར་མ་དག་དང་སྐལ་པ་མཉམ་པའི་
རྣལ་འབྱོར་ཅན་དག་གིས་ཤེས་པར་ནུས་ཀྱི། དེ་ལས་གཞན་སྐལ་པ་མི་མཉམ་པའི་
རྟོག་གེ་བ་ཚིག་འབྲུ་ཙམ་ལ་མངོན་པའི་ང་རྒྱལ་བྱེད་པ་དག་གིས་ག་ལ་ཤེས། ཞེས་
བཀའ་སྩལ་པ་ཉིད་དོ། །
ཀུན་མཁྱེན་བུ་སྟོན་མཁྱེན་རབ་ཀྱི་དབང་ཕྱུག་ཡིན་མོད་ཀྱང་རྒྱུད་ཡང་དག་
ཡིན་མིན་གྱི་དབྱེ་བ་མཛད་པ་ན་གནས་སྐབས་ཚིག་གི་བརྗོད་བྱ་ལེགས་ཉེས་ལས་
འཇོག་པ་ཞིག་མཛད་སྣང་སྟེ། དཔེར་ན་ར་ལི་སོ་གཉིས་ཡང་དག་མིན་པའི་རྒྱུ་
མཚན་དམ་ཚིག་ཅེས་པའི་བོད་སྐད་ལ་སྒྲ་སྐད་བྱས་པ་དང་། སངས་རྒྱས་སེམས་
ཅན་གཉིས་མེད་ལ། །དེ་དག་གཉིས་སུ་འཛིན་པ་འཁྲུལ། །ཞེས་སོགས་སྒོམ་ཆེན་
པའི་ཉམས་མགུར་གྱི་ཚིག་འདྲ་བ་ཡོད་པས་ཐེ་ཚོམ་ཅན་ནོ་གསུངས་མོད། བོད་སྐད་
ལ་སྒྲ་བཤད་ཡོད་པ་ཙམ་གྱིས་ཡང་དག་མིན་པར་འགྲོ་ན། ཕལ་ཆེན་ལས་སྟོང་
གསུམ་གྱི་གཟུགས་བརྙན་རྒྱ་བཏབ་པ་ལྟར་སྣང་བས་རྒྱ་མཚོ། ཞེས་བཤད་པས་དེ་
ཡང་ཡང་དག་མིན་པར་འགྱུར་རམ། ཚིག་གི་བརྗོད་བྱ་ཅུང་ཟད་མ་ལེགས་ན་མ་
ལེགས་པས་རྒྱུད་ཡང་དག་མིན་པ་དང་། ཡང་སྤྱན་རས་གཟིགས་ཀྱི་རྩ་རྒྱུད་པདྨ་དྲ་
བ་ཅན་ནི་ཚིག་ཧ་ཅང་ལེགས་དྲགས་རྒྱུད་རྣམ་དག་ཡིན་མིན་བརྟག་ཅེས་སྤྱི་རྣམ་
ཆེན་མོར་གསུངས་གདའ་བ། ཉིད་ཅག་རྟོན་པ་བཞི་དང་ལྡན་པས་གསུང་རབ་ཀྱི་

190 ཡེ་ཤེས་མགོན་པོའི་ལོ་རྒྱུས།
དོན་དཔྱོད་དགོས་ཞེས་ཞལ་ནས་གསུང་བཞིན་དུ་ཕྱག་ལེན་མཛད་པ་ན། རྟོན་པ་
རྣམ་བཞི་གོ་བཟློག་ཅིང་། ལྷག་པར་ཚིག་ཁོ་ན་ལ་རྟོན་པར་མཛད་ནས་དེ་དཔང་པོ་
ཚད་མར་འོས་པའི་གསུང་དུ་ཇི་ལྟར་འགྱུར། དེས་ན་དོན་འདི་ནི་དཔལ་གཙུག་
ལག་ཕྲེང་བས་རྣམ་པར་འཐག་པ་བསྡུས་པའི་བསྟན་བཅོས་ལོག་རྟོག་རྣམ་སྦྱོང་
ཞེས་པ་ལས།
སྤྱིར་ཡང་བཀའ་དང་བསྟན་བཅོས་ལ། །
ཚིག་བརླིང་རྒྱན་བཟང་ལྡན་པ་རྣམས། །
རྩོད་མེད་ཡང་དག་ཏུ་འདོད་ཅིང་། །
ཧ་ཅང་གསལ་བར་བྱུང་བ་རྣམས། །
བོད་མར་སྐུར་བ་འདེབས་སྣང་ཡང་། །
འདི་ནི་དོན་ལ་མི་རྟོན་པར། །
ཚིག་ལ་རྟོན་པའི་གཏམ་ཡིན་ཏེ། །
དཔེར་ན་རྒྱུད་ཆེན་བརྟག་གཉིས་ཀྱི། །
སེམས་ཅན་རྣམས་ནི་སངས་རྒྱས་ཉིད། །
འོན་ཀྱང་བློ་བུར་དྲི་མས་བསྒྲིབས། །
དེ་ཉིད་བསལ་ན་སངས་རྒྱས་ཉིད། །
ཅེས་འདི་རྩོད་མེད་ཡིན་མོད་ཀྱང་། །
འདི་ལ་དང་པོ་སྒྲ་བསྒྱུར་འགས། །
སེམས་ཅན་ཚོ་རང་སངས་རྒྱས་ཉིད། །
ཡིན་ཀྱང་དྲི་མ་གཅིག་གིས་ལན། །

རྒྱུད་ལ་བརྟེན་པའི་རྒྱུད་ངོས་བཟུང་བ། 191
དེ་བསལ་སངས་རྒྱས་བཟང་མ་ཡོང་། །
ཞེས་པ་ལྟ་བུར་བསྒྱུར་མཐོང་ན། །
ཁྱེད་ཅག་ཁྲེལ་རྒོད་ཐལ་རྡེབ་བྱེད། །
བོད་མང་ཐེ་ཚོམ་མི་ཟ་མོད། །
རྣ་བར་གྲོང་ཚིག་ཡོད་མེད་ལས། །
དོན་ལ་ཁྱད་པར་ཅི་ཡང་མེད། །
མང་ཞིག་འདི་འདྲའི་བསྒྱུར་ཚུལ་ཡིན། །
ཞེས་གསུངས་པ་དེ་ཁོ་ནའོ། །དོན་ལ་འདིར་གསུངས་པའི་མགོན་པོའི་རྒྱུད་རྣམས་
གསར་རྙིང་གང་ཡིན་ཀྱང་ཌོམྦྷི་ཧེ་རུ་ཀ་ཆེན་པོ་ལ་མགོན་པོ་ཉིད་ཀྱིས་རྒྱུད་འདི་ལྟ་བུ་
ཡོད་པ་མཆོད་རྟེན་གྱི་བང་རིམ་ནས་ཐོན་ཞེས་ལུང་བསྟན་ནས་སྤྱན་དྲངས་པ་རྣམས་
དང་། ཁྱད་པར་རིན་པོ་ཆེ་དཔུང་རྒྱན་གྱི་རྒྱུད་ནི་དེའི་མཚམས་སྦྱོར་རྗེ་པཀིས་སྩལ་
བར། རིན་པོ་ཆེ་དཔུང་རྒྱན་གྱི་རྒྱུད་འདི་མགོན་པོ་ནག་པོ་ཉིད་ཀྱིས་གསུངས་པ་སྟེ་
ཞི་ཁྲོ་རབ་ཏུ་འབར་བའི་རྣམ་འཕྲུལ་མཚོ་སྐྱེས་བཛྲ་གྱི་སྐུ་གསུང་ཐུགས་ལ་ཤར་ནས་
བོད་ཀྱི་ཡུལ་དུ་བྱོན་པའི་རྒྱུད་ནི་འདི་ལྟ་སྟེ། ཞེས་འབྱུང་བ་ལྟར་དང་། དཔལ་མགོན་
པོ་འཕགས་པ་ཀླུ་སྒྲུབ་ཀྱིས་གདན་དྲངས་པ་སོགས་ཌོམྦྷི་ཧེ་རུ་ཀ་ནས་བཟུང་དེང་
སང་གི་བར་དུ་ཡང་། བརྗོད་བྱ་དོན་གྱི་རྒྱུད། རྗོད་བྱེད་ཚིག་གི་རྒྱུད། མན་ངག་སྙན་
དུ་བརྒྱུད་པ། རྟོགས་པ་བྱིན་རླབས་ཀྱི་བརྒྱུད་པ། ཉམས་མྱོང་ཡིད་ཆེས་ཀྱི་བརྒྱུད་པ་
དང་བཅས་པ་བར་མ་ཆད་དུ་བྱོན་པ་མངོན་སུམ་གྱི་ཚད་མས་ཉམས་སུ་མྱོང་ཞིང༌།
རྗེས་དཔག་གསུམ་གྱི་ཚད་མས་གྲུབ་པ། གྲུབ་དབང་ཀརྨ་པ་ཆེན་པོའི་བཀའ་ལས།
མིང་ཡོངས་སུ་གྲགས་པ་ཀརྨ་པ་དང་མགོན་པོ་བེར་ནག་ཅན་སྐོར་གསུམ་འདིའི་བར་

192 ཡེ་ཤེས་མགོན་པོའི་ལོ་རྒྱུས།
བརྒྱུད་པ་ཡོད་ཀྱང་ཉན་ལ་མེད་ཀྱང་ཉན། ཅིའི་ཕྱིར་ན་འཛམ་གླིང་ཁྱབ་པའི་ཕྲིན་
ལས་བསྒྲུབ་པ་ཀུན་གྱིས་ཐོས་སམ་མ་ཐོས། མ་ཐོས་ན་ཐོས་ཤིང་ཤེས་པ་རྣམས་ལ་
དྲི་བར་མཛོད། ཅེས་དང་། ད་ལྟར་མངོན་སུམ་ཚད་མ་མགོན་པོ་བེར་ནག་ཅན་མ་
མགོན་ལྕམ་དྲལ་དངོས་སུ་གྲུབ་པ་མིང་ཡོངས་སུ་གྲགས་པ་ཀརྨ་པ་ཡིན་པ་ཁྱོད་ཀྱིས་
ཤེས་སམ་མི་ཤེས། ཞེས་དང་། རྒྱུད་རྒྱུད་ཀྱི་བཤད་པ། ལུང་ལུང་གི་གཟེར་གདབ།
མན་ངག་མན་ངག་གིས་ངོ་སྤྱོད་པ་ལས་གང་ཟག་གི་ཚིག་རོ་དང་ཐ་སྙད་བཤད་
བཤད་མང་པོ་མི་དགོས། ཞེས་དང་། གསང་བ་ནག་པོ་གྲི་གུག་བརྩེགས་པའི་རྒྱུད་
ཀྱི་མཚམས་སྦྱོར་དུ། རྡོ་རྗེ་འཆང་ཆེན། ལེགས་དགྱེས་མ། རྡོ་རྗེ་འཛིན་དང་། མ་ཧཱ་
ཀཱ་ལ་རྣལ་འབྱོར་རཏྟ་སོགས་ནས་སྔགས་འཆང་རང་བྱུང་རྡོ་རྗེ་ཀརྨ་སིདྡྷི་ཡན་ཆོད་དུ།
དཔལ་ལྡན་ནག་པོ་ཆེན་པོ་ཡི། །
རྒྱུད་ལུང་མན་ངག་སྲོག་སྙིང་སོགས། །
བླ་མ་ཡི་དམ་མཁའ་འགྲོ་མ་མགོན་ཚོགས། །
དག་སྣང་གཅིག་ལ་གཅིག་ཞུས་ཏེ། །
གང་ཟག་ཆིག་རྒྱུད་མ་མཆིས་ཤིང་། །
ཕྲིན་ལས་ཚོགས་ལ་དབང་བསྒྱུར་ཐེ་ཚོམ་མེད། །
རང་སྣང་གཞན་སྣང་མངོན་སུམ་ཚད་མའོ། །
ཞེས་གསུངས་པ་ལྟར་ལགས་པས་ཡིན་མིན་དཔྱོད་པའི་ངལ་བ་དགོས་པ་མེད་དོ། །
དེ་བས་ན་རྒྱུད་དེ་རྣམས་དཔལ་ཡེ་ཤེས་ཀྱི་མགོན་པོ་འདིའི་རྒྱུད་ཡིན་ལ། དེ་རྣམས་
ནས་ཅི་རིགས་པར་ཡེ་ཤེས་པའི་སྤྲུལ་ཚུལ་དང་། འཇིག་རྟེན་པའི་སྐྱེ་རྒྱུད་ཀྱི་ཚུལ་
མང་དུ་བྱུང་བའི་ཡེ་ཤེས་པའི་སྤྲུལ་ཚུལ་གཙོ་བོའི་གོང་དུ་བླ་མ་ཡི་དམ་ཆོས་སྐྱོང་

རྒྱུད་ལ་བརྟེན་པའི་རྒྱུད་ངོས་བཟུང་བ། 193
དབྱེར་མེད་པའི་དཀོན་མཆོག་གསུམ་འདུས་སུ་བཤད་པ་ཉིད་ཡིན་མོད། རྒྱུད་ནས་
བཤད་ཚུལ་ལ་ཡང་མགོན་པོ་སྤྱི་རྒྱུད་ཁྲག་མཚོ་ཁོལ་མ་སོགས་གཞན་རྣམས་ནས་
གསུངས་པ་མང་མོད་ཀྱི། མདོར་བསྡུས་གསལ་བར་གསུངས་པ་མཁའ་འགྲོ་མ་རྡོ་རྗེ་
གུར་གྱི་རྒྱུད་ལེའུ་བཅོ་ལྔ་པ་ལས། དེ་ནས་བཅོམ་ལྡན་འདས་རྡོ་རྗེ་འཛིན་པ་ཆེན་
པོས་ནག་པོ་ཆེན་པོ་འདི་ཉིད་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །དེ་ཉིད་
ཧཱུྃ་ཡིག་ལས་སྐྱེས་པ། །ལག་པ་གཉིས་ལ་མགོ་གཅིག་པ། ། ཁ་དོག་ནག་པོ་དྲག་ཆེན་
པོ། །འབར་བའི་གྲི་གུག་ཐོད་པ་འཛིན། །མགོ་བོ་རློན་པས་དོ་ཤལ་བྱས། །འཇིགས་
བྱེད་ཆེན་པོ་མཆེ་བ་གཙིགས། །གཟུགས་ཐུང་བ་ལ་བརྗིད་པོ་ཆེ། །ཁ་ནས་ཁྲག་ནི་
འཛག་པ་པོ། །རྟག་ཏུ་སློབ་དཔོན་ལ་སྡང་ཞིང་། །དཀོན་མཆོག་གསུམ་ལ་གནོད་
བྱེད་དང་། །སེམས་ཅན་དུ་མ་གསོད་པ་རྣམས། །རང་གིས་ཡན་ལག་ཤ་བཅད་དེ། །
ནག་པོ་ཆེན་པོས་ཟ་བར་འགྱུར། །ཁྲག་གི་རྒྱུན་ཡང་འཐུང་བར་བྱེད། །ཡང་ན་མགོ་
བོའི་སྟེང་འདུག་ན། །ཏིལ་འབྲུ་ཙམ་དུ་རླག་པར་བྱེད། །ཆང་དང་མོན་སྲན་སྤེའུ་
དང་། །ཤིས་བྱེད་མེ་ཏོག་སྤོས་དང་བྱུག ། ཤ་ལྔ་བདུད་རྩི་ལྔ་ཉིད་ཀྱི། །གཏོར་མས་
ནག་པོ་ཆེན་པོ་མཆོད། །ཨོཾ་ཤྲཱི་མ་ཧཱ་ཀཱ་ལ་ཡ་ཤཱ་ས་ན་སོགས་ནས་དི་ན་མེ་ཀ་ན་ཧཱུྃ་
ཕཊ། ཚ་བ་གསུམ་གྱིས་གཟུགས་བརྙན་བྱས་པའི་ལུས། །དུག་དང་ཀེ་ཚེས་ཆོ་ག་
བཞིན་བྱས་ལ། །ཚེར་མས་བཀང་བའི་མེ་ལ་གང་གི་མིང་དང་བཅས་པ་བསྲོ་བར་
བྱས་ནས་དེའི་མོད་ལ་མཐོང་བར་མི་འགྱུར་རོ། །ཞེས་གསུངས་ཏེ། འགྲེལ་པ་
གཞན་ལས། དེ་ནས་བཅོམ་ལྡན་འདས་ཞེས་སོགས་ཀྱིས་མངོན་རྟོགས་སྒྲུབ་ཐབས་
ཀྱིས་མ་རུངས་པ་འདུལ་བའི་ངེས་པ་བསྟན། ཆང་དང་ཞེས་སོགས་ཀྱིས་མཆོད་པའི་
ངེས་པ་བསྟན། ཨོ་ཤི་སོགས་ཀྱིས་སྔགས་ཀྱི་ངེས་པ། ཚ་བ་གསུམ་ཞེས་སོགས་ཀྱིས་
ལས་སྦྱོར་གྱི་ངེས་པ་སྟེ། ངེས་པ་བཞིའི་སྒོ་ནས་བསྟན་པར་བཤད་ཀྱང་། རང་

194 ཡེ་ཤེས་མགོན་པོའི་ལོ་རྒྱུས།
ལུགས་རྗེ་བཙུན་ཆེན་པོ་མར་པའི་སློབ་མ་བནྡེ་དཀོན་མཆོག་དཔལ་གྱི་འགྲེལ་པར།
ད་ནི་དོན་གཉིས་པ་དཔལ་མགོན་པོ་ནག་པོས་དགྲ་བསད་པའི་སྒྲུབ་ཐབས་སྟོན་པ་
ལ་གཉིས་ཏེ། སྡུད་པ་པོས་མཚམས་སྦྱར་བ་དང༌། སྒྲུབ་པའི་ཐབས་དངོས་སོ། །
དང་པོ་ནི་བཅོམ་ལྡན་འདས་སོགས་སོ། །
སྒྲུབ་པའི་ཐབས་དངོས་ལ་གསུམ་སྟེ། བསྙེན་པ་དང་། སྒྲུབ་པ་དང་། ལས་
སྦྱོར་བསྟན་པའོ། །
དང་པོ་ནི། དེ་ཉིད་ཧཱུཾ་ཡིག་སོགས་ཚིགས་སུ་བཅད་པ་ལྔ་སྔགས་དང་བཅས་
པས་བསྟན་ལ།
གཉིས་པ་སྒྲུབ་པ་ནི། ཚ་བ་གསུམ་གྱིས་ཞེས་པ་ནས་ཚེར་མས་བཀང་བའི་བར་
གྱིས་བསྟན་པ་དང་།
གསུམ་པ་ལས་ལ་སྦྱར་བ་ནི། མེ་ལ་གང་གི་སོགས་ནས་མཐོང་བར་མི་འགྱུར་
རོ་ཞེས་པས་བསྟན་པར་གསུངས་སོ། །རང་གིས་ཡན་ལག་ཤ་བཅད་དེ། །ཞེས་པའི་
དོན་ཡང་དེ་ཉིད་ལས། མགོན་པོ་ནག་པོ་རང་གིས་སྡིག་ཅན་དེའི་ཤ་བཅད་དེ་ནག་
པོ་ཆེན་པོས་ཟ་བར་བྱེད་པའོ། ། ཁ་ཅིག་ན་རེ། སྡིག་ཅན་ཁོ་རང་གི་ཡན་ལག་གི་ཤ་
ཁོ་རང་གིས་བཅད་དེ་དེ་ནས་ནག་པོ་ཆེན་པོས་ཟ་བར་བྱེད་ཟེར་ཞེས་འབྱུང་བའི་
འགྲེལ་ཚུལ་སྔ་མ་ལེགས་ཏེ། སློབ་དཔོན་བསོད་སྙོམས་པ་ཆེན་པོས་མཛད་པའི་སྒྲུབ་
ཐབས་པཎྜི་ཏ་སུ་མ་ཏི་ཀཱིརྟི་དང་། ལོ་ཙཱ་བ་དགེ་སློང་ཤེས་རབ་གྲགས་ཀྱིས་བསྒྱུར་བ་
ལས། གང་ཞིག་རྟག་ཏུ་བླ་མ་ལ་འཁུ་བ་དང་། དཀོན་མཆོག་གསུམ་འཇིག་པ་དང༌།
གང་ཞིག་སེམས་ཅན་དུ་མ་ཉམས་པར་བྱེད་པ་དེ། ནག་པོ་ཆེན་པོས་དེའི་ལུས་ལ་ཤ་
བཅད་ནས་ཟ་བར་འགྱུར་ཞིང་། ཁྲག་ཀྱང་འཐུང་བར་འགྱུར་རོ། །དེ་བཞིན་དུ་མགོ་
བོ་ལ་བཞུགས་ནས་ཏིལ་འབྲུ་ཙམ་དུ་བྱེད་དོ། །ཞེས་འབྱུང་བས་ཤེས་སོ། །དེ་ལྟ་ན་

རྒྱུད་ལ་བརྟེན་པའི་རྒྱུད་ངོས་བཟུང་བ། 195
རང་གིས་ཞེས་གསུམ་པ་བྱེད་པའི་སྒྲ་སྦྱར་དགོས་ཀྱི། རང་གི་ཞེས་དྲུག་པ་འབྲེལ་
པའི་སྒྲ་མི་འཐད་པར་མངོན་ནོ། །ཕྱིས་ཀྱི་ས་སྐྱ་བ་དག་གུར་ནས་དེ་ལྟར་གསུངས་པ་
དེ་གུར་མགོན་དུ་གྲགས་པ་འཕྲུལ་གྱི་གཎྜི་འཛིན་པ་འདི་ཡིན་པར་སྨྲ་བའི་འཆལ་
གཏམ་བྱུང་བ་ལ་འཁྲུལ་ནས་དོལ་གྱི་མ་ལྕག་ཀློང་ཆེན་པར་གྲགས་པ་བསོད་ནམས་
དཔལ་འབྱོར་པས་བརྩམས་པའི་ཆོས་སྐྱོང་གི་ལོ་རྒྱུས་སུ་ཡང་དེ་ལྟར་བྲིས་སྣང་མོད།
<འདི་རྩ་བ་གསང་སྔགས་རྙིང་མ་བར་འདུག་ཅིང་། རྒྱལ་དབང་ཀརྨ་པ་ཆོས་གྲགས་རྒྱ་མཚོའི་ཡང་
སློབ་མ། ཆོས་སྐྱོང་གི་ལོ་རྒྱུས་འདི་ཡང་རྗེ་ཆོས་གྲགས་རྒྱ་མཚོའི་བཀའ་བྱུང་ནས་བརྩམས་ཟེར་བ་
འདུག སྔགས་རྙིང་མའི་བཀའ་དྲིན་ཐོབ་པའི་བླ་མ་ནི་རྩེས་དོང་བསམ་གཏན་གླིང་དུ་བྱུང་བའི་ལྡོང་
གི་བརྗེ་བསམ་གཏན་གླིང་པ་ཟེར་བའི་རྩ་བ་སྔགས་རྙིང་མ་བ། ས་སྐྱའི་ངོར་ཆེན་ལ་ཐུག་ཅིང་
བཀའ་བརྒྱུད་པའི་བླ་མ་མང་པོ་ལའང་ཆོས་ཐོབ་པ་ཞིག་བྱུང་འདུག་པ་དེ་ཡིན་པར་སྣང་ངོ༌། །
མཆན།> ཟླ་བྲལ་མཁས་གྲུབ་ཀྱི་གཙུག་རྒྱན་མཚུར་ཕུ་འཇམ་དབྱངས་ཆེན་པོས།
གུར་ལས་གསུངས་པའི་མགོན་པོ་ནི་གྲི་གུག་ཐོད་ཁྲག་ཅན་འདི་ཉིད་ཡིན་ལ། ད་ལྟ་
དཔལ་ས་སྐྱ་པ་རྣམས་ཀྱིས་གུར་མགོན་དུ་མིང་བཏགས་པ་ཕྱག་ན་འཕྲུལ་གྱི་གཎྜི་
འཛིན་པ་འདི་གུར་གྱི་རྒྱུད་ནས་གསུངས་པ་མེད་ཅིང་། གཞན་མགོན་པོའི་རྒྱུད་
རྣམས་ནས་ཀྱང་མ་གསུངས་ཏེ། ཕྱག་བཞི་པ་གསར་མའི་རྒྱུད་རྒྱས་པ་ན་ནུབ་བྱང་
གི་གྲུ་ཆད་ན་བཞུགས་པའི་མགོན་པོ་གཎྜི་འཛིན་པ་སྔགས་ལས་ཚོགས་དང་བཅས་
པ་དེར་འདུག་གོ །ཞེས་གསུངས་ལ། གལ་ཏེ་རྒྱུད་འདིས་ས་ལུགས་ཀྱི་གུར་བསྟན་
ན་འཕྲུལ་གྱི་གཎྜི་འཛིན་པ་དང་། མིའུ་ཐུང་འགེལ་བའི་འདུག་སྟངས་སོགས་ཀྱང་
དངོས་ཤུགས་ཀྱིས་ཐོན་དགོས་པ་ལས་དེ་ལྟར་ཐོན་པ་མེད་ལ། མགོན་པོ་འདི་ཉིད་
ཡིན་ཚུལ་རྒྱ་གར་གྱི་སློབ་དཔོན་ཨ་ཝཱ་དྷ་ཏཱི་པ་སྟེ་མངའ་བདག་མེ་ཏྲི་པས་མགོན་པོ་
ལ་རྒྱུད་འདིའི་དོན་དང་སྦྱར་ནས་བསྟོད་པར། །

196 ཡེ་ཤེས་མགོན་པོའི་ལོ་རྒྱུས།
གཡས་ཀྱི་གྲི་གུག་གདེངས་པ་ཡིས། །
དགྲ་བགེགས་འདུལ་ཞིང་བདུད་མགོ་གཅོད། །
ཅེས་པས་གྲི་གུག་”འཕྱར་སྟབས་སུ་བསྣམས་པ་དང་།
གཡས་བསྐུམ་གཡོན་བརྐྱང་བདུད་རྣམས་མནན། །
འགྱིང་བག་བརྗིད་ལ་ཕྱག་འཚལ་བསྟོད། །
ཅེས་པས་ཞབས་བརྐྱང་བསྐུམ་དོར་སྟབས་ཡིན་པ་ཆེས་གསལ་བར་བསྟན་ཏོ། །
ཡང་འཕྲུལ་གྱི་གཎྜི་རྒྱུད་ཚིག་ལས་མ་ཐོན་པས་ས་སྐྱའི་གུར་མིན་པར་སྨྲ་ན་
བེར་ནག་ཀྱང་མ་གསལ་བས་མགོན་པོ་འདི་མ་བསྟན་པར་མཚུངས་སམ་སྙམ་ན།
མི་མཚུངས་ཏེ། ཁྱེད་ཅག་ལ་འཕྲུལ་གྱི་གཎྜི་མི་འཛིན་པའི་གུར་མགོན་ཡོད་པར་མི་
གྲགས་ལ། བེར་ནག་ཅན་ལ་ནི་བེར་མེད་པ་དང་ཡོད་པའི་སྐབས་གཉིས་བཤད་ཅིང་
བེར་མེད་པའི་གྲི་གུག་མ་འདི་ཀུན་གྱི་རྩ་བར་ཡིན་པའི་ཚུལ། གྲུབ་དབང་ཀརྨ་པ་
ཆེན་པོས་རིན་པོ་ཆེ་དཔུང་རྒྱན་གྱི་རྒྱུད་ཀྱི་མཚམས་སྦྱོར་དུ། དཔལ་མགོན་ནག་པོ་
རང་བྱུང་ཡེ་ཤེས་ལེགས་ལྡན་ནག་པོ་རྡོ་རྗེ་མགོན་པོ་གྲི་གུག་ཅན་ན་བཟའ་མེད་པ་
འདི་ཀུན་གྱི་གཙོ་བོ་ཡིན་ལ། ལྷའི་དམག་དཔོན་ཆེན་པོ་བྱེ་བ་ཕྲག་བརྒྱར་སྤྲུལ་པའི་
དུས་སུ། དར་ནག་འཇོལ་བེར་སྐུ་ལ་གསོལ་བ་སྟེ། ཕྱག་མཚན་གྲི་གུག་ཐོད་ཁྲག་
འཛིན་པ་དང༌། ཙནྡན་གྱི་བེང་འཛིན་པ་སྟེ་ཕྱག་མཚན་ཐེབས་གཉིས་འགྱུར་ཡང་
མགོན་པོ་རྩ་བ་གཅིག་ལས་ཆ་ལུགས་གསུམ་དུ་འགྱུར་ཞིང་། ཞེས་དང་། མགོན་པོ་
མངོན་འབྱུང་གི་རྒྱུད་ལྔ་བཅུ་པའི་མཚམས་སྦྱོར་དུ། གྲི་གུག་ཅན་ཡང་གཉིས་སུ་དབྱེ་
བ་སྟེ། བེར་མེད་པའི་གྲི་གུག་ཅན་སྐོར་གསུམ་དང་། བེར་ཅན་སྐོར་གསུམ་སྟེ། དེ་
༡ མ་དཔེར་<འབུར་སྟབས་>གསལ།

རྒྱུད་ལ་བརྟེན་པའི་རྒྱུད་ངོས་བཟུང་བ། 197
གཉིས་ཀྱང་གསུམ་མམ་དྲུག་ཏུ་གཏན་ལ་འབེབས་པ་ནི། ཡེ་ཤེས་ཀྱི་བེར་ནག་ཅན་
དང༌། ལས་ཀྱི་བེར་ནག་ཅན་དང་། འཇིག་རྟེན་གྱི་མགོན་པོ་བེར་ནག་ཅན་གྱི་
ཚོགས་སམ། བེང་ཅན་ཡང་རེས་འཛིན་པ་དང་། རེས་གྲི་གུག་འཛིན་པ་སྟེ། མགོན་
པོ་བེང་ཅན་ཡང་གསུམ་དུ་དབྱེ་བ་ལས། བེར་ཡོད་པ་དང་། བེར་མེད་པ་དང་། ཕྱག་
མཚན་གྲི་གུག་ཐོད་ཁྲག་བེང་འཛིན་པ་སོགས་དུ་མ་སྣང་ཡང་ངོ་བོ་གཅིག་པའི་ཕྱིར།
ཞེས་གསུངས་པའི་བེར་མེད་པའི་གྲི་གུག་ཅན་ཀུན་གྱི་རྩ་བར་གསུངས་པ་དེ་རྒྱུད་
འདིས་བསྟན་པ་ཡིན་ལ། རྒྱུད་འདིར་ཤཱ་ས་ན་གསུངས་པ་ན་མགོན་པོ་འདིའི་སྙིང་པོ་
དམ་པ་སྟེ། སྒྲུབ་པའི་ཚེ་བཞི་སྦྲེལ་གྱི་སྔགས་ཀྱི་རྩ་བ་ཡང་འདི་ཡིན་ལ། ཡི་དམ་གྱི་
གོང་བསྙེན་མ་བྱས་པར་མགོན་པོ་འདི་ཉིད་བདག་སྒོམ་དུ་བྱེད་ན་ཐོག་མར་ཤཱ་ས་ན་
ལ་བསྙེན་ཚད་འགྲོ་དགོས་པར་བཤད་པས་ཀྱང་རྒྱུད་འདིས་བསྟན་གྱི་མགོན་པོ་འདི་
ཁོ་ནར་གྲུབ་བོ། །
ཁ་ཅིག་བེར་ནག་གི་ཐ་སྙད་བོད་དུ་གྲགས་པ་ལས་རྒྱ་གར་ན་མེད་ཅེས་ཟེར་བ་
ལ་ཟླ་བྲལ་མཚུར་ཕུ་གུ་ཤྲི་ཆེན་པོས་དགག་པ་དང་སྒྲུབ་དབྱེ་རྒྱས་པར་མཛད་པ་དང་།
རྒྱུད་རྒྱ་གཞུང་ལས་བཤད་ཚུལ་འོག་ཏུ་འཆད་དོ། །
གཞན་ཡང་མ་ལྕག་ཀློང་ཆེན་པས་བྱས་པའི་ལོ་རྒྱུས་དེར་འདི་སྐད་དུ།
འཕགས་པ་ཀླུ་སྒྲུབ་བམ་བྲམ་ཟེ་མཆོག་སྲེད་དུ་གྲགས་པ་དེ་བམ་གཏན་གྱི་ཡུལ་ན་
སྔགས་ཀྱི་སྒྲུབ་པ་མཛད་པའི་དུས་སུ་གདུག་པའི་བུ་མོ་ནམ་གྲུ་མ་བྱ་བས་ལག་
མཐིལ་དུ་བླངས་ནས་སྒོང་རྩེས། འདྲེ་རྟ་ལ་བསྐྱོན་ནས་གླིང་བཞི་ལན་གཅིག་དང་།
རྣ་བ་གཉིས་ནས་བཟུང་སྟེ་ལན་གཅིག་བསྐོར། དེ་ལྟར་བར་དུ་གཅོད་པ་གསུམ་བྱས་
པས་སློབ་དཔོན་རབ་ཏུ་མྱོས་པར་གྱུར། དེར་ནག་པོ་ཆེན་པོ་བྱོན་ནས་འདི་ལྟ་བུའི་
བསྟན་པ་ལ་གནོད་པ་བྱེད་དམ་ཤ་ཟ་མ་ཟེར་ནས་བུ་མོ་དེའི་འགྲམ་པ་ལ་ཐལ་ལྕག་

198 ཡེ་ཤེས་མགོན་པོའི་ལོ་རྒྱུས།
གིས་བསྣུན་ཏེ་མྱོས་སུ་བཅུག དེ་ནས་སློབ་དཔོན་བརྒྱལ་སངས་པ་ན། ཀྭ་ཡེ་སྲིན་མོ་
འདིས་ད་དུང་ཁྱེད་ལ་བར་ཆད་བྱེད་དོ་ཟེར་ནས་མགོན་པོ་ཉིད་ཀྱི་སྒྲུབ་སྐོར་གསུམ་
བྱིན་ནས་ཚོགས་བདག་གི་ཚུལ་དུ་སྒྲུབ་པ་དེ་ཉམས་སུ་ལོངས་ཤིག་པར་གདམས།
གཞན་བཀའ་བསྒོ་བའི་ཚུལ་དུ་སྒྲུབ་པ་ནི་གཙོ་བོ་དང་འཁོར་གྱི་བྱེ་བྲག་གིས་གཉིས་
སུ་འགྱུར་ལ། མདོར་ན་སྒྲུབ་ལུགས་གསུམ་ཆ་ལག་དང་བཅས་པ་ཐུགས་སྲས་
འཕགས་པ་ལྷ་ལ་གདམས། རྡོ་རྗེ་གདན་དུ་བསེ་ལས་གྲུབ་པའི་སྐུ་འབག་བཟོས་ཏེ་
བསྟན་པ་སྤྱིའི་སྲུང་མར་བཀའ་བསྒོ་བར་མཛད། ལན་གཅིག་སློབ་དཔོན་བསོད་
སྙོམས་ལ་གཤེགས་ཤིང་ནགས་ཀྱི་ལྷ་མོས་བདུད་རྩི་དྲངས་པའི་ཐད་དུ་ནག་པོ་ཆེན་
པོ་བཞུགས་པར་འཕགས་པ་ལྷས་མཐོང་ནས་ཕྱི་བཞིན་དུ་འབྲངས་ཏེ། སྔོན་ཚེ་བདེ་
གཤེགས་ཀྱིས་མཚན་གྱི་བསྟོད་པ་ཕུལ་བས་མགོན་པོ་ཉིད་ཞལ་ཕྱིར་ལོག་གིས་
གཟིགས་ཤིང་གསན་ནས་གདའ་སྐད། དེ་ནས་བྲམ་ཟེ་མཆོག་སྲེད་ཀྱི་མགོན་པོའམ་
ཀླུ་སྒྲུབ་ཡབ་སྲས་ཀྱི་ཆོས་སྐྱོང་དུ་གྲགས་སྣང༌། དེ་ལྟར་རྩ་བའི་སྒྲུབ་སྐོར་གསུམ་
དང༌། མགོན་པོ་འདིའི་ཕྱོགས་སུའང་འབྲེལ་པ་གནོད་སྦྱིན་གོས་སྔོན་ཅན་གྱི་
གདམས་ངག གཞན་ཡང་ཕྱོགས་སུ་གཏོགས་པ་མུ་སྟེགས་ཤྲི་རལ་པ་ཅན་གྱི་སྔགས་
རྒོད་མོན་ཆུང་རྐྱལ་རྒྱུད་ལ་སོགས་པ་བསྟན་པ་སྔ་དར་གྱི་སྐབས་སུ་རིག་འཛིན་པདྨ་
སམྦྷ་ཝ་དང༌། ལོ་ཙཱ་བ་བཻ་རོ་ཙ་ནས་བསྒྱུར་ཞིང་། སྔ་འགྱུར་རྣམས་མགོན་པོ་ཚོགས་
བདག་ཏུ་བསྒྲུབ་པ་ལ་ཡང་དག་ཟླ་གམ་གཅིག་པ་ལ་སོགས་པའི་མཚན་གསོལ།
བཀའ་སྡོད་དུ་བསྒྲུབས་པའི་གཙོ་བོ་ལ་སྲོག་བདག་དང་། འཁོར་ལ་བེ་གར་ཟེར་
ཞིང་། གནོད་སྦྱིན་གོས་སྔོན་ཅན་ལ་གཙང་བཙན་དང༌། མོན་ཆུང་རྒྱལ་རྒྱུད་ལ་
དམོད་པ་དྲག་སྔགས་སུ་འདོགས་སོ། །ཞེས་བྲིས་སྣང་བ་ལོ་རྒྱུས་འདིའི་ཁུངས་རྒྱུད་
རྒྱ་གཞུང་ལས་བཤད་པའམ། བླ་མ་བརྒྱུད་པའི་ཞལ་ལུང་འཁྲུལ་མེད་ཀྱི་ཡིག་ཆ་

རྒྱུད་ལ་བརྟེན་པའི་རྒྱུད་ངོས་བཟུང་བ། 199
ཁུངས་བཙུན་འདི་འདྲ་ལས་བཤད་ཟེར་བ་ཞིག་ཡོད་ན་རྗེས་སུ་ཡི་རང་མོད
། གཞན་
དུ་ས་སྐྱ་པ་རྣམས་ཀྱིས་ཁུངས་ཅི་ཡང་མེད་པའི་ཁ་ཟེགས་དང་རང་བཟོའི་འདྲ་འདྲ་
བསྒྲིགས་ནས་ཁུངས་བཙུན་ཡིན་པ་སྐད་དུ་བཅོས་པ་དེ་གཞན་སུས་ཀྱང་ཧ་མི་གོ་
སྙམ་པ་སྤྲེའུའི་རྐུན་མ་ལྟ་བུ་མཛད་པ་ཞིག་ཕྱག་སྲོལ་ལ་འདུག་པ
། ཁྱེད་ཀྱི་འདི་ཡང་
དེ་ལྟ་བུ་ཞིག་མ་ཡིན་གྲང་། སློབ་དཔོན་འཕགས་པ་ཀླུ་སྒྲུབ་ཞབས་དང་། བྲམ་ཟེ་
མཆོག་སྲེད་གཅིག་པར་འདོད་པ་འདི་ཡང་ཁུངས་རྣམ་དག་ཅི་ལྟ་བུ་ལས་བཤད་
དཔྱད་དགོས་ཏེ། 
ཁྱེད་ཅག་སྒྲ་རིག་པའི་ལོ་རྒྱུས་ལས་གྲགས་པའི་བྲམ་ཟེ་མཆོག་
སྲེད་དེ་ཡིན་པར་འདོད་ན་ནི་ཡང་མ་ཡིན་ཏེ། འཇམ་དཔལ་རྩ་རྒྱུད་ལས། བྲམ་ཟེ་
མཆོག་སྲེད་ནི་སྲེད་པའི་སྐྱོན་གྱིས་འཆིའོ། །ཞེས་ལུང་བསྟན་པས་དེ་འཕགས་པ་
ཀླུར་ཇི་ལྟར་སྨྲ། 
བཅོམ་ལྡན་རལ་གྲིས་མཛད་པའི་སྒྲ་རིག་བྱེ་བྲག་གི་ལོ་རྒྱུས་ལས
བྲམ་ཟེ་མཆོག་སྲེད་དེ་སློབ་དཔོན་ཨཱརྱ་དེ་བས་བཏུལ་ནས་ནང་པ་སངས་རྒྱས་པར་
བཙུད་དེ། དེས་བསྟན་བཅོས་སངས་རྒྱས་ཀྱི་མཛད་པ་དང་། སྒྲ་ཀ་ལཱ་པའི་འགྲེལ་པ་
དང་ཞབས་མ་ཚང་བ་སྟོང་ཕྲག་ཕྱེད་ཀྱི་ཁ་སྐོང་བ་སོགས་བྱས་ནས་བཤད་དེ
། དེས་
ན་དེ་མ་ཡིན་པའི་བྲམ་ཟེ་མཆོག་སྲེད་སློབ་དཔོན་ཀླུ་སྒྲུབ་ཀྱི་མཚན་གྱི་རྣམ་གྲངས་ལ་
ཡོད་པ་ལྟ་བུའི་ཁུངས་ཐུབ་འཆད་རྒྱུ་ཡོད་ན་འཆད་རིགས་སོ
བུ་མོ་ནམ་གྲུ་མ་བྱ་བ་ནི་དཔལ་ལྷ་མོ་རང་བྱུང་རྒྱལ་མོ་འདིའི་རྣམ་འགྱུར་ཡིན་
ཏེ། བྱ་རྒྱུད་རིག་པ་མཆོག་གི་རྒྱུད་ལས།
ནམ་གྲུ་མོ་ནི་བཤད་བྱ་ན། །
མཚན་མོ་ནག་མོ་འཇིགས་བྱེད་མ། །
གཤིན་རྗེའི་སྲིང་མོ་ཆེན་མོ་སྟེ། །
ཡོངས་འདུས་ཤིང་ལ་གནས་པ་ཡིན། །

200 ཡེ་ཤེས་མགོན་པོའི་ལོ་རྒྱུས།
ཞེས་དང་། ཤིང་ཆེན་པོ་ཡོངས་འདུ་ལ་གནས་པའི་སྲིན་མོ་ནམ་གྲུ་ཞེས་བྱ་བ་སྟོབས་
ཆེན་མོ། བརྩོན་འགྲུས་ཆེན་མོ། འཇིག་རྟེན་གསུམ་ན་བྱིས་པ་རྣམས་གསོད་པ།
འདོད་དགུར་བསྒྱུར་བའི་གཟུགས་ཅན་ཞེས་གསུངས་ཤིང་། ཇོ་བོ་རྗེ་ཨ་ཏི་ཤ་ནས་
བརྒྱུད་པའི་མགོན་པོ་གྲི་གུག་ཡབ་ཡུམ་གྱི་སྐོར་རྒྱ་མ་སངས་རྒྱས་དབོན་གྱིས་མཛད་
པར། དཔལ་ནག་པོ་ཆེན་པོ་བསྐྱེད་པའི་གཡོན་ཕྱོགས་སུ་དཔལ་ལྡན་ལྷ་མོ་ནམ་གྲུ་
མ་ཞལ་གཅིག་ཕྱག་གཉིས་རལ་གྲི་དང་ནེའུ་ལེ་འཛིན་པར་བསྐྱེད་པར་གསུངས་ཤིང་
དེའི་སྙིང་པོ་ཡང་། ཨོཾ་རུ་རུ་རོ་རུ་ཙ་པ་ལ་སོགས་ཡིན་པར་བཤད་ནས་དེའི་དོན། ཨོ་
ནི་ཡེ་ཤེས་ལྔ་དང་ལྡན་པའོ། ། རུ་རུ་ཀེ་རིས་དབང་བསྐུར་བའོ། །རོ་རུ་སེ་དྷ་མ་
བརྒྱད་དོ། ། ཙ་པ་ལ་ནི་རལ་གཅིག་མ་ཕྱག་ཡིན་པའོ། ། ཨ་ཤུགེ་གསང་བའི་མ་
བདུན་གཡོག་དང་བཅས་པའོ། །མ་གཉིས་ཡེ་ཤེས་གཡོག་མོ་གཉིས་སོ། ། ཧཱུྃ་ཞེས་པ་
ཐམས་ཅད་སྡུད་པར་བྱེད་པའོ། ། བྷོ་ཞེས་པ་ཐམས་ཅད་ལས་ལ་བསྐུལ་བའོ། །
ཛཡིས་ཡང་དག་འགུགས་པར་བྱེད་པའོ། །ནམ་གྲུ་མའི་སྔགས་ཀྱི་འབྲུ་འགྲེལ་
རྫོགས་སོ། །ཞེས་འབྱུང་ཞིང་། དེ་ལྟར་བཤད་པའི་ཁུངས་ཀྱང་། དཔལ་ལྷ་མོའི་རྒྱུད་
འཕགས་མ་རྡོ་རྗེ་ནག་མོ་དབང་ཕྱུག་མ་ཞེས་བྱ་བའི་རྒྱུད་ཀྱི་རྒྱལ་པོ་ལས
ཨོཾ་ནི་ཡེ་ཤེས་ལྔར་ལྡན་པའི། །
རུ་རུ་ཀེ་རིས་དབང་བསྐུར་བ། །
ཨུ་ཨུ་གཉིས་ཀྱི་འོག་ཏུ་ལེགས། །
རོ་རུ་སེ་དྷ་བརྒྱད་དང་ལྡན། །
ཨོ་ཨུ་ལྡན་ཏེ་ཙ་པ་ལ། །
ཨ་ཤུག་མོ་སྟེ་ཨུ་ཨེ་གཉིས། །
༡ འོག་ཏུ་< ཨ་ཤུག་མོ་> གསལ།

རྒྱུད་ལ་བརྟེན་པའི་རྒྱུད་ངོས་བཟུང་བ། 201
གསང་བ་མ་བདུན་གཡོག་དང་བཅས། །
མ་ཧཱུྃ་མ་བྷྱོ་ཛ་ཛ་ཞེས། །
ཧ་ལ་ཨུ་སྟེ་ཨོཾ་དང་ལྡན། །
དཀྱིལ་འཁོར་ལྷ་ཡི་སྒོ་མ་བཞི། །
མ་མོའི་སྲོག་སྟེ་དབང་ཕྱུག་ལྡན། །
མ་གཉིས་ཡེ་ཤེས་གཡོག་མོ་གཉིས། །
ཛ་སྟེ་ལྔ་བཅུ་རྩ་བརྒྱད་འགུགས། །
དེ་ནས་ཛ་སྟེ་རལ་གཅིག་མ། །
གཡོག་དང་བཅས་པ་བཅུ་པོ་འགུགས། །
བཅུ་བདུན་སྔགས་ཀྱི་ཕྲེང་བ་སྟེ། །
གདུལ་བྱའི་དོན་དུ་བསྟན་པ་ཡིན། །
ཞེས་འབྱུང་བ་དེའོ། །བསྐང་ཡིག་ཆེན་མོར་ཡང་།
ལྷ་མོ་ཆེན་མོ་ནམ་གྲུ་མ། །
རྫོགས་བྱེད་ཆེན་མོ་བཀའ་བཟློག་མ། །
ནས་འབྱུང་བས་དཔལ་ལྷ་མོས་སངས་རྒྱས་གཉིས་པ་ཀླུ་སྒྲུབ་ལྟ་བུ་ལ་དེ་འདྲའི་ཐོ་
འཚམ་པ་མི་མཛད་དམ་སྙམ་ལ། ཡང་དངོས་གྲུབ་འབྱུང་བའི་སྔ་ལྟས་སུ་བར་ཆད་ཀྱི་
མཚན་མ་འབྱུང་བར་བཤད་པ་བཞིན་ནག་པོ་ཆེན་པོས་རྗེས་སུ་བཟུང་བའི་ཕྱིར་
དཔལ་ལྷ་མོས་ཆོ་འཕྲུལ་བསྟན་པ་ཡིན་ཞེ་ན། །
ལོ་རྒྱུས་དེ་ཁུངས་བཙུན་པ་ཞིག་ཡིན་ན་དེ་ལྟར་མིན་པར་ཡང་མཐའ་གཅིག་ཏུ་

202 ཡེ་ཤེས་མགོན་པོའི་ལོ་རྒྱུས།
མི་བརྗོད་མོད། དེ་ལྟར་གྱི་ཚེ་ཡང་འདི་ཉིད་ཀྱི་སྒྲུབ་སྐོར་གསུམ་གནང་བ་ཞེས་པ་དེ་
སྒྲུབ་བརྒྱུད་འདི་ཉིད་ལ་གྲགས་པའི་མགོན་པོ་སྐོར་གསུམ་དུ་སྣང་བས་མགོན་པོ་གྲི་
གུག་མ་འདི་ཉིད་ལ་འཐད་ཀྱི་ས་ལུགས་ཀྱི་གུར་འདིའི་ལོ་རྒྱུས་སུ་མི་ཡོང་བར་སྣང་
ངོ༌། ། <ཆོས་རྗེ་ཚར་ཆེན་པར་གྲགས་པ་ཕྱིས་བྱུང་བའི་ས་ལུགས་པ་ཚོའི་ནང་ནས་ས་ལུགས་ཀྱི་
མགོན་པོ་སྐོར་ལ་དེ་ལས་མཁས་པ་མ་བྱུང་ཞིང་ཁོང་རང་ཡང་མཁས་པའི་ཁུ ར་ཁྱེར་བ་དེས་ས་
ལུགས་ནང་དུ་མགོན་པོའི་དོགས་དཔྱོད་དྲི་བ་བྱས་འདུག་པར། ནག་པོ་ཆེན་པོས་བྲམ་ཟེ་མཆོག་
སྲེད་ལ། །གནང་བའི་སྒྲུབ་ཐབས་རྣམ་གསུམ་ཡོད་ཅེས་ལ། །དེ་ཉིད་གང་ཡིན་གངས་རིའི་ལྗོངས་
འདི་རུ། །འགྱུར་དང་མ་གྱུར་ལོ་རྒྱུས་ཇི་ལྟར་ཡོད། །ཅེས་བྲིས་གདའ་བ་འདས་ཆེན་ནས་བཟུང་
ཁོང་རང་ཡན་ལ་འདི་ཡིན་ཏིག་པོ་ངོས་འཛིན་རྒྱུ་མ་རྙེད་པའི་སྐད་ཆ་ཡིན་པར་སྣང་ངོ་། །མཆན།>
ས་ལུགས་ལ་གྲགས་པ་འདི་ལ་ནི་རྒྱུད་ཀྱི་ཁུངས་རྡོ་རྗེ་གུར་ནས་གསུངས་པ་འདི་
ཡིན་རྒྱུའི་ཁུལ་ལས་མངོན་རྟོགས་གསལ་བར་བཤད་པའི་རྒྱུད་གཏན་མི་སྣང་བས།
མདོ་རྒྱུད་རྒྱ་གཞུང་བོད་དུ་ཡོད་དོ་ཅོག་ཐམས་ཅད་གཟིགས་ཤིང་དགོངས་དོན་
ཐུགས་སུ་ཆུད་པ་མཚུར་ཕུ་འཇམ་དབྱངས་ཆེན་པོས་གསུངས་པ་ལྟར་མ་ལྕག་ཀློང་
ཆེན་གཟིགས་པ་རྒྱ་ཆེ་བར་རློམ་པས་ཀྱང་འདྲེན་རྒྱུ་མ་རྙེད་འདུག་ཅིང་། འདིའི་
ཁུངས་ཕྱག་བཞི་པ་གསར་མའི་རྒྱུད་རྒྱས་པར་ནུབ་བྱང་གི་མགོན་པོར་བཤད་ཅེས་
འཇམ་དབྱངས་ཆེན་པོས་བཤད་པ་འདི་ལས་ལྷག་པའི་ཁུངས་ངེས་འདྲོངས་སུས་
ཀྱང་རྙེད་རྙེད་མི་འདྲའོ། །ཕྱིས་ཀྱི་ས་ལུགས་པ་ཞེས་པས་ཞུགས་པ་འགའ་ཞིག་རྒྱུད་
ཀྱི་ཁུངས་མེད་པ་དེ་མ་འདོད་ནས་དུར་ཁྲོད་ནག་པོའི་རྒྱུད་ལས་བཤད་ཟེར་བའི།
གཡས་ན་ཟངས་གྲི་རྣོན་པོ་བསྣམས། །
གཡོན་ན་ཐོད་པ་ཁྲག་ཅན་འཛིན། །

རྒྱུད་ལ་བརྟེན་པའི་རྒྱུད་ངོས་བཟུང་བ། 203
ཕྱག་གཉིས་དབུས་ན་རྣམ་འཕྲུལ་གྱི། །
གཎྜི་རིན་ཆེན་འབར་བས་བརྒྱན། །
ཞེས་པ་ཞིག་ཡོད་པར་བྱས་འདུག་ཀྱང་། བདག་གིས་རྗེ་ཀརྨ་པཀྵིའི་བཀའ་འབུམ་ན་
བཞུགས་པ་སོགས་དུར་ཁྲོད་ནག་པོའི་རྒྱུད་ཀྱི་དཔེ་དག་པ་བཞི་ཙམ་མཐོང་བ་ན་ནི་
དེ་འདྲ་བའི་སྒྲོས་ཙམ་ཡང་མི་འདུག་པ་ཕྱིས་གསར་དུ་བཅུག་པ་གོར་མ་ཆག་གོ །
རང་ལུགས་ཀྱི་ཆོས་རྗེ་དཔལ་ཁང་སྐུ་སྐྱེས་སྦྱར་བའི་མགོན་པོའི་ལོ་རྒྱུས་སུ་
ཡང་ཚིག་འདི་དྲངས་ནས་ས་ལུགས་གུར་གྱི་ཁུངས་འདི་ཡིན་ཀྱང་ས་ལུགས་པ་ཚོས་
མ་མཐོང་འདུག་ཅེས་ཕྲིན་ལས་པའང་ཚིག་གསར་བཟོ་ཡིན་པ་མ་གོ་བའི་རྣམ་
འགྱུར་དུ་སྣང་ལ། ཡང་དེར་རྒྱུད་དུར་ཁྲོད་ནག་པོར་སྲིན་གཟུགས་མའི་བསྟོད་པ་
གསུངས་པའི་ཤོ་ལོ་ཀ་དང་པོ་དེ་མེད་པར་མདོག་ནག་གཟུགས་ཐུང་མན་ཆད་འདུག་
པ་བརྟག་ཟེར་བ་ཡང་བྲིས་འདུག་པ། ཁོང་པས་རྒྱུད་དེ་བཅོས་བསླད་སྣ་ཚོགས་བྱས་
པའི་མ་དག་པ་ཞིག་མཐོང་ངེས་ལ། གཞན་དུ་དུར་ཁྲོད་ནག་པོའི་རྒྱུད་མཐོང་བ་
ཐམས་ཅད་དུ། སྲིན་པོའི་གཟུགས་ཀྱི་གདུག་པ་ཅན། །ཞེས་པ་ནས་བརྩམས་ཏེ་ཡོད་
པ་ཁོ་ན་སྣང་ངོ༌། ། ས་ལུགས་པ་ཁ་ཅིག སྲིན་གཟུགས་མའི་བསྟོད་པ་འདི་བྲམ་ཟེ་
མཆོག་སྲེད་ཀྱིས་མཛད་ཟེར་བའང་རྒྱུད་འདིར་བཤད་པའི་ཁུངས་མ་ཤེས་པའོ། །
གཞན་ཡང་ས་ལུགས་པ་དག གུར་གྱི་ཕྱག་མཚན་འཕྲུལ་གྱི་གཎྜི་འདི་འདུལ་
བར་དགེ་འདུན་བསྡུ་བ་སོགས་ཀྱི་ཆེད་དུ་གསུངས་པའི་གཎྜི་འདི་ག་ཡིན་པར་འདོད་
པ་འདྲ་སྟེ། གུ་རུམ་བསེ་འབག་གི་རྟེན་བཤད་ལ་ཡོད་པ་ཡིན་ཞེས་ངོར་པ་རྣམས་ཀྱི་
ག་རྒྱུན་ལ་སྔོན་རྡོ་རྗེ་གདན་དུ་དགེ་འདུན་བསྡུ་བའི་གཎྜི་མགོན་པོའི་ཕྱག་ཏུ་འཇོག་
པ་བྱས་པས་མགོན་པོ་ཆགས་ནས་ལེན་མ་ནུས་པ་ཕྱག་མཚན་དུ་སོང་བ་ཡིན་ཟེར་

204 ཡེ་ཤེས་མགོན་པོའི་ལོ་རྒྱུས།
འདུག་པ། དེ་ལྟ་ན་གཎྜིའི་མདོ་ནས་བཤད་པ་ལྟར་གྱི་རྒྱུ་ཆག་ཚད་དབྱིབས་སོགས་
ཇི་ལྟར་བཤད་པའི་མཚན་ཉིད་ཞིག་ཡོད་དགོས་པ་ལས་དེ་མེད་པར་སྣེ་ལ་ནོར་བུ་
འཁྱོག་པར་ལང་བའི་རྣམ་པ་དང༌། ས་དྲའི་རི་མོ་སོགས་གཎྜིའི་མཚན་ཉིད་མ་ཡིན་
པ་མང་དུ་སྣང་བས་གཎྜི་ག་ལ་ཡིན། གཏམ་རྒྱུད་དེ་ཡང་རྣམ་དཔྱོད་མེད་པའི་བླུན་
གཏམ་ཞིག་སྟེ། གཎྜི་གཙུག་ལག་ཁང་གི་ཡང་སྟེང་ངམ། སྒོ་ཁང་གི་སྟེང་དུ་ཁྲིའུའི་
ཁར་འཇོག་པར་གཎྜིའི་མདོ་ལས་བཤད་པ་དེང་སང་ཡང་བྱེད་པའི་ཁུལ་སྣང་ན། དེ་
དུས་བསྟན་པ་རྣལ་མའི་སྐབས་གནས་བརྟན་མཁས་པ་རྣམས་ཀྱིས་ཅི་རུང་མ་རུང་
གར་ཐོད་དུ་འཇོག་པ་ག་ལ་སྲིད་པས་འདི་ཡང་དཔྱོད་ལྡན་གྱི་རྣ་བར་འོང་བའི་
གཏམ་དུ་མི་སྣང་ངོ༌། །
ཁ་ཅིག་བེང་ཡིན་ཟེར་བའང་མི་འཐད་དེ་བེང་གི་མཚན་ཉིད་གང་ཡང་མ་ཚང་
ཞིང༌། ཁྱེད་ཅག་གི་མངོན་རྟོགས་ཡོད་དགུར་ཡང་རྣམ་འཕྲུལ་གྱི་གཎྜི་ཞེས་ཁོ་ན་
བཤད་པས། གཎྜི་ཡིན་ན་བེང་ཡིན་པར་མི་རུང་། བེང་ཡིན་ན་གཎྜིར་མི་རུང་བའི་
ཕྱིར་རོ། །དེས་ན་འདི་ནི་ཕྱག་མཚན་གྱི་རྣམ་པ་ཞིག་ཡིན་གྱི་བེང་དང་གཎྜི་གང་ཡང་
མིན་པར་ཤེས་དགོས་སོ། །ཡང་གུར་མགོན་གྱི་ཡུམ་ལྷ་མོ་འདོད་ཁམས་མ་ལ་བྱེད་
པའང་རང་གར་སྦྱར་བ་ཙམ་མ་གཏོགས་ཡེ་ཤེས་པའི་སྤྲུལ་ཚུལ་དང་། འཇིག་རྟེན་
པའི་སྐྱེ་རྒྱུད་གཉིས་ཀར་ཡང་ཡབ་ཡུམ་མམ་ལྕམ་དྲལ་ལྟ་བུ་ཡིན་པའི་རྒྱུ་མཚན་
འཐད་ལྡན་རྒྱུད་རྒྱ་གཞུང་དང་འབྲེལ་བ་ཅི་ཡང་མེད་པར་སྣང་སྟེ། མ་ལྕག་པས་
བསྒྲིགས་པའི་ལོ་རྒྱུས་དེར་ཡང་། དེང་སང་གར་མཁན་མོའི་ཆས་སྟངས་བཞིན་དུ་ཅི་
རུང་རུང་བཀོད་པ་དག་གིས་མཁས་པར་ཞལ་འཆེས་པ་མང་པོ་ཡང་ཚིམ་པར་མཛད་
ཅིང་། དགེ་སྦྱོར་རེ་ཙམ་བྱེད་པ་ཡང་ལོང་བ་བརྒྱུད་པའི་ཁ་ངག་འབའ་ཞིག་སྒྲོག་ཅིང་
ལེགས་བཤད་ཡིན་པ་ལྟར་བྱེད་ཀྱིན་སྣང་བ་ལ་སོགས་པ་ཟབ་མོའི་མན་ངག་གི་

རྒྱུད་ལ་བརྟེན་པའི་རྒྱུད་ངོས་བཟུང་བ། 205
ཕྱོགས་མ་མཐོང་བའི་འཁྲུལ་པར་སྤྱོད་པ་གཞན་དག་འདིར་བརྗོད་ཀྱིས་ག་ལ་
ལངས། ངོར་པ་རྡོ་རྗེ་འཆང་ལྟ་བུའི་གསུང་ལས་ཀྱང་། རྒྱུད་ནས་བཤད་པའི་མགོན་
པོ་དང་གཟུངས་ནས་བཤད་པའི་ལྷ་མོ་གཉིས་དགོས་པའི་དབང་གིས་ཕྱོགས་གཅིག་
བསྡོམས་པ་མ་གཏོགས་ལྕམ་དྲལ་ལམ་ཡབ་ཡུམ་ལ་སོགས་པ་མ་ཡིན་ནོ། །ཞེས་
གསུངས་པ་ལྟ་བུ་ཡང་སྣང་མོད་ཀྱི། འདིར་ཡང་བླ་མའི་གསུང་གིས་རྒྱུད་ཀྱི་རྩ་
སྔགས་ལས་མགོན་པོ་ཉིད་ཀྱི་གདམས་ངག་གང་གིས་བསྟན་པ་དེ་ཉིད་ཀྱིས་ཡུམ་གྱི་
གདམས་ངག་ཀྱང་སྟོན་པ་ཡིན་ཞེས་གསུངས། ཞེས་བྲིས་སྣང་ལ། ཁོ་རང་གི་བླ་
མས་མགོན་པོའི་རྩ་སྔགས་ལས་ཡུམ་ཡང་ཤུགས་ལས་བསྟན་ཅེས་པའང་དེ་ལས་
བརྗོད་རྒྱུ་མ་རྙེད་པའི་ཕོང་ཚིག་སྟེ་ཁུངས་ཅུང་ཟད་ཀྱང་མེད་པའི་རྟགས་ཡང་དག་
བསྟན་པའོ། ། །
གཞན་ཡང་ལོ་རྒྱུས་དེར་བརྒྱུད་པའི་ཁུངས་སྨོས་པ་ན། ནོར་བུ་གླིང་པ་བདེ་
བའི་རྡོ་རྗེ་ཞེས་པ་ཀླུ་སྒྲུབ་དང་མཇལ་ནས་མགོན་པོ་འདི་ནོད་པ་དང་། དེ་ལ་དད་
བྱེད་གོ་ཆས་ནོད་པའི་ཚེ་རྡོ་རྗེ་གདན་ནས་བསེ་འབག་ཀྱང་འཕུར་ནས་བྱོན་ཏེ་ཁོང་
ཅན་དུ་བཞུགས་པ་དང་། དེ་ལ་ལོ་ཆེན་རིན་བཟང་གིས་ཞུས་ཏེ་བསེ་འབག་ཀྱང་
གདན་དྲངས་པ་དང་། དེ་དང་ལྷ་བླ་མ་གཉིས་ཆར་ལ་བྲག་སྟེང་པས་ཞུས། དེ་ལ་
”མལ་གྱོ་ལོ་ཙཱས་གསེར་ཞོ་བཅོ་བརྒྱད་ཕུལ་ནས་ཞུས་ཤིང་བསེ་འབག་ཀྱང་གནང་
བ་དང་། དེ་ལ་ས་ཆེན་ཀུན་སྙིང་གིས་ཞུས། ཕྱིས་གཏང་རག་ཏུ་གསེར་ཞོ་བཅུ་བདུན་
འབུལ་དུ་བཏང་བས། ས་སྐྱ་པ་ཁོང་ལ་མོས་གུས་ཡོད་པར་འདུག ད་དུང་ལན་
གཅིག་ཤོག་གྱིས་གསུངས་ནས་སླར་བྱོན་པས་བཀའ་གཏད་དང་བསེ་འབག་ཀྱང་
གནང་བས་ད་ལྟ་ས་སྐྱ་གུ་རུམ་ན་བཞུགས་པ་འདི་ཡིན། ཞེས་སོགས་འཕྲོས་མང་པོ་
དང་བཅས་པ་བྲིས་སྣང་བའང་ཁུངས་ཇི་ལྟར་ཡོད་དཔྱད་པའི་གཞི་ལས་ཡིད་ཆེས་
༡ མ་དཔེར་<མལ་ཇོ་ལོ་ཙཱ་>གསལ།

206 ཡེ་ཤེས་མགོན་པོའི་ལོ་རྒྱུས།
པའི་གནས་སུ་མི་སེམས་ལ། ལྷག་པར་ཀླུ་སྒྲུབ་ཀྱི་ཕྱག་བཟོའི་བསེ་འབག་ནི་མགོན་
པོ་བེར་ནག་ཅན་གྱི་ཞལ་འབག་སུམྦྷ་ནག་པོར་གྲགས་ལ། མལ་གྱོ་ལོ་ཙཱས་གདན་
དྲངས་ནས་ད་ལྟ་གཉལ་གྱི་རྡོ་མོན་པ་ཐང་ན་བཞུགས་པ་འདི་ཡིན་གྱི་ས་སྐྱར་བཞུགས་
པ་འདི་ཀླུ་སྒྲུབ་ཀྱི་ཕྱག་བཟོ་ལྟ་ཞོག་རྒྱ་གར་གྱི་བཟོ་རིགས་ཙམ་ཡང་མིན་པར་རྟེན་
ཉམས་ཡོད་པ་སུས་བལྟས་ཀྱང་མངོན་སུམ་གསལ་བ་འདི་གའོ། ། < ཆོས་རྗེ་ཚར་ཆེན་
པའི་དྲི་བར་ཡང་། ལོ་ཆེན་གྱིས་དྲངས་བསེ་འབག་འཕུར་ཤེས་ཀྱི། །དབུ་རྒྱན་ལ་སོགས་ཆག་
མཚམས་ལ་བརྟག་པས། །དར་འདག་དབྱིབས་ཅན་དངོས་སུ་སྣང་བ་ལས། །བསེ་འབག་ཅེས་བྱའི་
ཐ་སྙད་གང་ལ་བཏགས། །ཞེས་བྲིས་སྣང་བ་ཁོ་རང་ཚོའི་རྟོག་དཔྱོད་ཡོད་པ་རྣམས་ཀྱང་ཡིད་ཆེས་
པོ་མ་བྱུང་བའི་ཁ་སྐད་དུ་གདའོ། །མཆན།> དེར་མ་ཟད་ལོ་ཆེན་རིན་བཟང་གི་རྣམ་ཐར་
གུག་གེ་ཁྲི་དང་ཡེ་ཤེས་དཔལ་གྱིས་བསྒྲིགས་པར་རྒྱ་གར་ནས་རྟེན་གདན་དྲངས་
ཚུལ་རགས་པའང་བྲིས་འདུག་པ། གལ་ཏེ་བསེ་འབག་གདན་དྲངས་པ་ན་དེ་རྟེན་
གྲགས་པ་ཅན་ཡིན་པས་ངེས་པར་རྣམ་ཐར་དུ་བྲིར་འོས་ཀྱང་། དད་བྱེད་གོ་ཆས་
མགོན་པོ་ཞུས་པ་དང་། ཞལ་འབག་གདན་དྲངས་པའི་ལོ་རྒྱུས་སྒྲོས་ཙམ་ཡང་མི་
སྣང་ངོ༌། །གཞན་ཡང་མལ་གྱོ་ལོ་ཙཱ་བ་རྒྱ་གར་དུ་བྱོན་ནས། ཌོམྦྷི་ཧེ་རུ་ཀས་རྗེས་སུ་
བཟུང་བས་ཆོས་སྐྱོང་གི་བཀའ་བབས་ཤིང་མངའ་བདག་ཏུ་གྱུར་པ་ཡིན་པས་དེས་
བྲག་སྟེང་པ་ལ་སླར་ཆོས་སྐྱོང་གི་བཀའ་ནོད་པའང་རིགས་པར་མི་སེམས། སྤྱིར་
སྐྱེས་བུ་དམ་པ་རྣམས་དམ་ཆོས་ཀྱིས་ཆོག་མི་འཚལ་བས་ལེགས་བཤད་འདུག་ན་
བྱིས་པ་ལས་ཀྱང་ལེན་པ་ཡིན་མོད། གསེར་རྙེད་ནས་བ་བླ་འཚོལ་བ་ཡང་ཚུལ་དང་
མི་མཐུན་པས་སོ་སྙམ་མོ། །དེས་ན་འདི་འདྲ་བའི་རིགས་རྣམས་གྲུབ་དབང་ཆེན་པོ་
ཀརྨ་པཀིས། སྒྲུབ་ཐབས་འདི་རྒྱུད་ཀྱི་དགོངས་པ་བསྡུས་པ། ཌོམྦྷི་ཧེ་རུ་ཀས་ཧ་ཧ་
སྒྲོག་པའི་དུར་ཁྲོད་དུ་མཛད་པ་སྟེ། དེ་མན་ཆོད་ཀྱི་རྒྱལ་པོའི་དུས་སུ་ཡང་ལོ་པཎ་

རྒྱུད་ལ་བརྟེན་པའི་རྒྱུད་ངོས་བཟུང་བ། 207
རྣམས་ཀྱིས་བསྐུར་ཞིང་། ན་ནིང་ཕྱིས་མལ་གྱོ་ལོ་ཙཱ་ཡིས་ཀྱང་བསྒྱུར་པ་དེས་རྒྱུད་ཀྱི་
ཚིག་རགས་ཙམ་ལ་བརྟེན་ནས་ལོ་ཙཱ་བ་རྣམས་དང་། བོད་ཀྱི་སྔགས་པ་རྣམས་ཀྱིས་
རང་དྲན་རང་བཟོ་བྱས་ནས་ཡིག་རོས་ཡུལ་ཁམས་ཁྱབ་ཅིང་། འདྲ་མིན་འཛམ་གླིང་
ཁྱབ་པར་གྱུར་ཅིང་ཕྲིན་ལས་རྣམ་བཞི་འགྲུབ་པ་གཅིག་ཀྱང་མེད་པ་སྟེ། ཁ་འཁྱར་
ཁ་འཁྱིལ་རྣམས་ཀྱིས་བདག་གཞན་མགོ་བསྐོར་བྱས་པའོ། །ཞེས་བཀའ་བསྩལ་པ་
ལྟ་བུ་མ་ཡིན་པར་གྱུར་ཅིག ཅེས་པ་ནི་ཡེ་ཤེས་པའི་ཚུལ་ལས་འཕྲོས་པའི་མཐའ་
དཔྱད་ཅུང་ཟད་སྤྲོས་པ་ཡིན་ལ།
འཇིག་རྟེན་པའི་སྐྱེ་རྒྱུད་ཀྱང་དུར་ཁྲོད་ཆེན་པོའམ། དྲག་པོ་བརྟག་པའི་རྒྱུད་ཀྱི་
གླེང་གཞིར་བཅོམ་ལྡན་འདས་ཀྱིས་བཀའ་སྩལ་པ།
དུར་ཁྲོད་ཆེན་པོ་ཞེས་བྱ་བའི། །
གནས་ན་རྣལ་འབྱོར་རཏུ་གནས། །
རི་རབ་གྲོང་ཁྱེར་སུམ་བརྩེགས་ན། །
གནོད་སྦྱིན་ནག་པོ་ཆེན་པོ་ཡིས། །
ཞེས་སོགས་གསུངས་པའི་འགྲེལ་པ་སློབ་དཔོན་རྟ་དབྱངས་ཀྱིས་མཛད་པར། རྣལ་
འབྱོར་རཏྟ་ནི་ནག་པོ་ཆེན་པོ་ཉིད་ཡིན་ཏེ། ཞེས་སོགས་ནས། དེ་བཞིན་གཤེགས་པ་
གཙུག་ཏོར་ཅན་གྱི་བསྟན་པ་ལ་དགེ་སློང་བདེ་བའི་འཁོར་ལོ་མངོན་ཤེས་ལྔ་དང་
ལྡན་པ་ཞིག་དེ་བཞིན་གཤེགས་པ་ལ་འགྲན་སེམས་སྐྱེས་པ་སངས་རྒྱས་ཀྱིས་བཅོམ་
པས་རབ་ཏུ་ཞུམ་སྟེ། དབང་ཕྱུག་ལ་སྐྱབས་སུ་སོང་བ། དབང་ཕྱུག་གིས་ཁྱོད་ངའི་
སྲས་སུ་གྱུར་ཏེ་འཇིག་རྟེན་གསུམ་ན་སྟོབས་ཆེ་བའི་དངོས་གྲུབ་སྦྱིན་ནོ་ཞེས་ཁས་
བླངས་པ་སླར་དེ་བཞིན་གཤེགས་པའི་རྫུ་འཕྲུལ་གྱིས་འགྱོད་སེམས་བསྐྱེད་དེ་

208 ཡེ་ཤེས་མགོན་པོའི་ལོ་རྒྱུས།
སངས་རྒྱས་ཀྱི་དྲུང་དུ་ཕྱིན་ཏེ་ནོངས་པ་བཤགས་ཤིང་གསོ་སྦྱོང་མང་དུ་བགྱིས་པས་
དེ་བཞིན་གཤེགས་པས་ཁྱོད་མ་འོངས་པར་དབང་ཕྱུག་གི་བུ་དྲག་པོར་སྐྱེ་ཞིང་བྱང་
ཆུབ་མཆོག་ཏུ་སེམས་བསྐྱེད་ནས་མཐར་གྱིས་རྡོ་རྗེས་བརྒྱན་པའི་འཇིག་རྟེན་དུ་
སངས་རྒྱས་ཐལ་བའི་དབང་པོར་འགྱུར་རོ། །ཞེས་ལུང་བསྟན་པ་བཞིན་དབང་ཕྱུག་
དང་ཨུ་མའི་སྲས་སུ་གྱུར་ཏེ་ཁྲོ་གཏུམ་ཤིན་ཏུ་མི་བསྲུན་པས། རང་གི་སྲིང་མོ་རེ་མ་ཏི་
མ་ཧཱ་ཀཱ་ལི་སྟེ་དཔལ་ལྡན་ལྷ་མོ་ཡིན་པ་སྲིན་པོའི་ཆུང་མར་དབང་མེད་དུ་བཀུག་པའི་
ལན་དུ་སྲིན་པོ་ལངྐ་པུ་རིའི་གྲོང་ཁྱེར་བདུན་འབུམ་བཅོམ་སྟེ་གཏན་ནས་བརླག་པར་
བྱས་ཤིང་། ལྷ་རྣམས་ཀྱིས་ལྷ་མ་ཡིན་བཟློག་པའི་དམག་དཔོན་དུ་མངའ་གསོལ་
བས། ལྷ་མིན་གྱི་གཡུལ་ངོ་བཟློག་སྟེ་གྲོང་ཁྱེར་སུམ་བརྩེགས་བརླག་པར་མཛད།
ཧ་ཅང་མི་བསྲུན་པས་ཡབ་ཀྱིས་ལྷ་ཡུལ་ནས་ཕུད་པས་རི་རབ་ཀྱི་བང་རིམ་ན་གནོད་
སྦྱིན་འོད་ཟེར་ཅན་ཞེས་པ་ཡབ་དབང་ཕྱུག་གིས་ཐུན་མོང་གི་དངོས་གྲུབ་བྱིན་པ་ཞིག་
ཡོད་པ་དེ་བསད་ནས་དེའི་བེར་ནག་སྐུ་ལ་གསོལ། གནོད་སྦྱིན་འོད་ཟེར་ཅན་ཉ་པ་
ཞིག་ཏུ་སྐྱེས་པ་དེ་ཡང་བསད་ནས་ཉ་བཤོར་བའི་གྲི་གུག་དང་། དེའི་ཐོད་པ་བྲེགས་
ནས་ཕྱག་མཚན་དུ་མཛད། དེ་ནས་བྱང་ཆུབ་ཤིང་དྲུང་དུ་སྟོན་པ་ཤཱཀྱ་ཐུབ་པའི་སྤྱན་
སྔར་བསྟན་པ་བསྲུང་བར་ཞལ་གྱིས་བཞེས་དམ་ལ་བཞག མ་འོངས་པ་ན་སངས་
རྒྱས་ཐལ་བའི་དབང་པོར་ལུང་བསྟན་པར་ཡང་མཛད་པར་གསུངས་སོ། །
ཡང་རྒྱུད་མེ་ལྕེ་ཕྲེང་བ་ལས་རྒྱས་པར་གསུངས་པའི་དོན་བསྡུས་ཏེ་བརྗོད་ན།
སྔོན་རི་རབ་ཀྱི་ལྷོ་ཕྱོགས་དུར་ཁྲོད་གཏུམ་དྲག་ཅེས་གྲགས་པར་སྲིན་པོའི་རྒྱལ་པོ་
རཀྟ་ཧ་རི་ཞེས་པ་རྫུ་འཕྲུལ་ཅན་ཞིག་གིས་རྒྱལ་ཆེན་རིགས་བཞི་པ་ནས་ལྷའི་བུ་མོ་
ཞིག་བཀུག་ནས་ཆུང་མར་བྱས་པའི་མངལ་དུ་ཞུགས་ནས་རིང་པོར་མ་ལོན་པར་ཕ་
ཚེའི་དུས་བྱས། ལྷའི་བུ་མོ་གཅིག་པུར་འདུག་པ་ན་བུ་བཙས། གླིང་བར་གྱི་ཉ་ཤས་

རྒྱུད་ལ་བརྟེན་པའི་རྒྱུད་ངོས་བཟུང་བ། 209
གསོས། རིན་པོ་ཆེའི་རྒྱན་བཏགས་པས་སྐྱེད་དྲགས་ལ་མཐུ་སྟོབས་ཆེ་ཞིང་གཟུགས་
མཛེས་པ་ཞིག་བྱུང་བས་ཕ་གར་ཡོད་ཟེར་བ་ལ་ཤི་བའི་ལོ་རྒྱུས་བརྗོད་པས། བུ་དེ་
ལ་སྐྱེས་ཐོབ་ཀྱི་མངོན་ཤེས་ཡོད་པས་བརྟགས་ནས། འུ་ཅག་མ་སྨད་རྟེན་པ་མེད་
པར་འདིར་བསྡད་ན་རོ་ལངས་ཀྱིས་གསོད་དུ་འོང་། འདི་ནས་ལྷོ་ཕྱོགས་ཀྱི་རི་མངོན་
པར་འཕགས་པ་ན་གྲུབ་པའི་སློབ་དཔོན་བདེ་ལྡན་དཔའ་བོ་ཞེས་པ་འཇམ་དཔལ་
གྱི་སྤྲུལ་པ་ཉིན་མོར་ཤིང་ལོའི་སྤྱིལ་བུ་ན་དགེ་སློང་གི་ཚུལ་གྱིས་ཆོས་ཉིད་རྣམ་པར་
མི་རྟོག་པའི་ཏིང་ངེ་འཛིན་ལ་བཞུགས་ཤིང་། མཚན་མོར་གཅེར་བུར་མཛད་དེ་རུས་
པའི་རྒྱན་གྱིས་བརྒྱན་ནས་མཁའ་འགྲོ་མའི་ཚོགས་དཔོན་དུ་བཞུགས་པ་དེའི་སྤྱན་
སྔར་འདོང་ངོ་ཟེར་ནས། མ་བུ་གཉིས་ཀྱིས་ཕྱིན་ཏེ་ལྷ་མོས་རིན་པོ་ཆེ་ནོར་བུའི་རྒྱན་
ཕུལ་ནས་ལོ་རྒྱུས་ཞུས་ཤིང་རྗེས་སུ་གཟུང་བར་གསོལ་བས། སློབ་དཔོན་གྱིས་རྫུ་
འཕྲུལ་སྣ་ཚོགས་ཀྱིས་དངོས་གྲུབ་ལས་ཀྱི་ཕྱག་རྒྱ་ཞེས་བྱ་བ་མ་བུ་གཉིས་ཀྱི་སྤྱི་བོར་
བཞག རྫུ་འཕྲུལ་མཐུ་ཡིས་དབང་བསྐུར། ཆོས་ཉིད་སྐྱེ་མེད་ཀྱི་དོན་བཤད་ནས་
རྗེས་སུ་བཟུང་བས། མས་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་རྟོགས། བུས་སྤྲུལ་
པའི་སྐུའི་རྫུ་འཕྲུལ་ལ་དབང་འབྱོར་བས་ཕྱག་ཞབས་མང་པོར་སྤྲུལ་ནས་ཞབས་
བརྡབས་པས་ས་གཞི་རི་རབ་དང་བཅས་པ་གཡོ་ཞིང་ལྡེག་ལྡེག་བྱེད་ནུས་པར་གྱུར་
ཏོ། །སླར་སློབ་དཔོན་གྱིས་བུ་ལ་གསང་བའི་དབང་བསྐུར་ཏེ་སྐལ་ལྡན་དཔའ་བོ་རྫུ་
འཕྲུལ་གྲུབ་པར་མཚན་བཏགས། སློབ་དཔོན་ཉིད་དང་སྤངས་རྟོགས་མཉམ་པར་
གྱུར་ཅིང་རྒྱལ་ཚབ་ཏུ་དབང་བསྐུར་བས་མཁའ་འགྲོ་མ་རྣམས་ཀྱི་ཚོགས་དཔོན་དུ་
གྱུར། སློབ་དཔོན་བདེ་ལྡན་དཔའ་བོ་དང་ལྷ་མོ་གཉིས་རྡོ་རྗེ་དང་དྲིལ་བུར་གྱུར་ཏེ་
མཁའ་སྤྱོད་དུ་གཤེགས། དེའི་སྲས་སྐལ་ལྡན་དཔའ་བོ་མཐུ་དང་རྫུ་འཕྲུལ་ཆེ་བ་ལྷ་
དབང་བརྒྱ་བྱིན་གྱིས་རིག་སྟེ་ལྷ་མིན་གྱི་གཡུལ་ངོ་བཟློག་ཕྱིར་ལྷ་མོ་ཨུ་མ་སྤྱན་

210 ཡེ་ཤེས་མགོན་པོའི་ལོ་རྒྱུས།
འདྲེན་དུ་བཏང་སྟེ་མ་བྱོན་བར་དུ་ཁྱོད་ཀྱང་མ་འོངས་ཤིག་ཅེས་བསྒོས་སོ། །ལྷ་མོས་
སོང་སྟེ་སློབ་དཔོན་ལ་གཤེགས་པར་གསོལ་བ་ན་མཁའ་འགྲོ་མ་རྣམས་ཀྱིས། སློབ་
དཔོན་བདེ་ལྡན་དཔའ་བོ་རྒྱལ་ཚབ་མཁའ་འགྲོ་མ་རྣམས་ཀྱི་དཔོན་དུར་ཁྲོད་ཀྱི་
ཚོགས་བདག་ཏུ་བཞུགས་པ་ཡིན་པས་རི་རབ་ཀྱི་རྩེར་ག་ལ་གཤེགས་ཟེར་ནས་མ་
གནང་བས་དུས་སུ་སྤྱན་མི་འདྲོང་སྟེ། ལྷ་མོ་ཡང་ལོག་མ་ནུས་པར་མཁའ་འགྲོ་མ་
རྣམས་ཟས་འཚོལ་བར་སོང་བའི་ཤུལ་དུ་ལྷ་མོས་སློབ་དཔོན་མཆོད་ཅིང་བྲིད་པས།
ཐུགས་ཆགས་ཏེ་ཕྱག་རྒྱུར་མཛད་པས་སྲས་མིང་སྲིང་གཉིས་འཁྲུངས་པའི་སྲས་ལ་
ཐོད་པའི་ཕྲེང་བ་དང་རུས་རྒྱན་བཏགས་ཏེ་མཚན་ལེགས་ལྡན་ཐོད་ཕྲེང་ཅན་དུ་
བཏགས། བུ་མོ་ལ་དུང་གི་ཁོལ་བ་དང་དུར་ཁྲོད་ཆས་ཀྱིས་བརྒྱན་ནས་མིང་དུང་སྐྱོང་
མར་བཏགས་ནས་གཉིས་ཀ་གླིང་བར་གྱི་ཉ་ཤ་དང་སྒོག་བཙོང་ཤ་རུས་ཀྱིས་གསོས་
སོ། །ལྷ་མོ་ཡང་དུར་ཁྲོད་ཀྱི་ཟས་ལྕི་བ་ཟོས་པས་ལྷའི་དཀའ་ཐུབ་ཉམས། དུས་ཀྱང་
ཡུན་རིང་བར་ལོན་པའི་སྐབས་ཤིག ལྷ་ཡུལ་དུ་ལྷ་མིན་རྣམས་ཀྱིས་རིན་ཆེན་སྣ་ལྔ་
ལས་བྱས་པའི་མཁར་གྲོང་ཁྱེར་སུམ་བརྩེགས་བྱ་བ་སྲ་བརྟན་ཅིས་ཀྱང་མི་ཤིགས་པ་
སྒོ་དམ་པ་ལྷའི་ཁང་བཟང་བས་དཔག་ཚད་གཅིག་གིས་མཐོ་བ་བརྩིགས་ནས་ལྷ་
རྣམས་ཤིན་ཏུ་ཉེན་པ་ན། བརྒྱ་བྱིན་གྱིས་པི་ཝཾ་གི་སྒྲ་ལས། ལྷའི་དམག་དཔོན་
འགུགས་སུ་བཏང་ནས། ད་ནི་ལྷ་ཡུལ་འཆོར་ལ་ཁད་ན། ཁྱོད་ད་དུང་འགོར་རམ།
ཞེས་སྤྲིན་པ་ལྷ་མོས་ཐོས་ནས་སློབ་དཔོན་ལ་དྲག་ཏུ་གསོལ་བས་གནང་སྟེ། ལྷ་མོས་
པི་ཝཾ་གི་སྒྲ་ཡར་ལ་བཏང་ནས་དེ་ཞག་བདུན་ན་ཤིང་རྟ་འཁོར་ལོ་ལ་སྤྱན་དྲང་བར་
བྱའོ་བྱས་པས། དེ་ནས་བརྒྱ་བྱིན་ལྷའི་འཁོར་མང་པོས་ཤིང་རྟ་མང་པོ་དྲངས་ཏེ་དུར་
ཁྲོད་དུ་ཕྱིན། མཁའ་འགྲོ་མ་རྣམས་དུར་ཁྲོད་དུ་ཟས་འཚོལ་བ་ལ་སོང་བའི་ཤུལ་དུ་
རི་རབ་ཀྱི་རྩེ་ལ་སྤྱན་དྲངས་སོ། །དེ་ནས་ཆོས་བཟང་ལྷའི་འདུན་སར་ལྷ་ཐམས་ཅད་

རྒྱུད་ལ་བརྟེན་པའི་རྒྱུད་ངོས་བཟུང་བ། 211
ཀྱིས་ཕྱག་བྱས། ལྷ་དབང་བརྒྱ་བྱིན་གྱིས་རྣམ་པར་རྒྱལ་བའི་ཁང་བཟང་དུ་མཆོད་པ་
ཆེན་པོ་བྱས། སྡེ་དཔོན་ཉི་ཤུ་བརྒྱད་ཀྱིས་ཚལ་ཆེན་པོ་བཞིར་མཆོད་པ་ཕུལ། བྱང་
ཤར་ཤིང་ཡོངས་འདུའི་རྩར་ལྷ་མོ་བྱེ་བ་ཁྲག་ཁྲིག་གིས་མཆོད་པ་བྱས། ལྷོ་ནུབ་ཨརྨོ་
ནི་ཀའི་སྟེང་དུ་ལྷའི་བུ་བྱེ་བ་ཁྲག་ཁྲིག་གིས་མཆོད་དོ། །
སླར་ཡང་རྣམ་པར་རྒྱལ་བའི་ཁང་བཟང་དུ་ཉི་ཟླ་པདྨའི་གདན་ཕུལ་ནས་
བཞུགས་སུ་གསོལ་ཞིང་ཕྱག་མཆོད་ཕུལ། སྡེ་དཔོན་ཉེར་བརྒྱད་ཀྱིས་དགའ་བའི་
ཚུལ་དུ་ཕྱིའི་མཆོད་པ་མེ་ཏོག་བདུག་སྤོས་མར་མེ་ཕྲེང་བ་རིན་པོ་ཆེ་དཀར་གསུམ་
མངར་གསུམ་ལྷའི་ཞལ་ཟས་སྣ་ཚོགས་ཀྱིས་མཆོད། ཉ་ཤ་སྒོག་བཙོང་ལ་ཕུག་འབྲུ་
ཐུག་ཤིང་ཏོག་སྣ་ཚོགས་ལྕགས་ཕོར་དུ་བླུགས་ཏེ་དར་ནག་གིས་ཁ་བཅད་དེ་ཕུལ།
རྩུབ་འགྱུར་ཚལ་དུ་ནང་མཆོད་སྣང་ཆང་སྣ་བཞི་དང་ཤ་ཆེན་ཁྲག་ཆེན་བདུད་རྩི་ལྔས་
མཆོད། འདྲེས་པའི་ཚལ་དུ་གོ་མཚོན་སྣ་ཚོགས་ཕུལ། ཆོས་བཟང་ལྷའི་འདུན་སར་
ལྷ་རྣམས་ཀྱི་དམག་དཔོན་དུ་མངའ་གསོལ་ཏེ་དར་ནག་གི་འཇོལ་བེར་ནག་པོ་
བསྐོན། ཨ་ག་རུ་ནག་པོ་བདུག ཙནྡན་གྱི་བེང་ཆེན་ཕྱག་ཏུ་བསྐུར། མཚོན་ཆ་དང་རུ་
མཚོན་མང་པོ་ཐོགས་ཏེ་ལྷའི་དམག་དཔོན་དུ་མངའ་གསོལ་ལོ། ། ལྷ་མོ་དུང་སྐྱོང་མ་
ཡང་ལྷ་མོ་རྣམས་ཀྱི་དམག་དཔོན་དུ་མངའ་གསོལ་ནས་སྐར་མ་རྒྱལ་གྱི་ཉིན་རྩུབ་
འགྱུར་གྱི་ཚལ་དུ་འདུས་ནས། ཧཱུྃ། དུས་གསུམ་བདེ་གཤེགས་ཐམས་ཅད་ཀྱིས། །མ་
ཧཱ་ཀཱ་ལར་མངའ་གསོལ་བ། །དཔྲལ་བའི་ཁྲོ་གཉེར་གསུམ་དང་ལྡན། །དཀོན་
མཆོག་གསུམ་གྱིས་མངའ་གསོལ་བ། །ཁྲིམས་ཀྱི་ཆ་ལུགས་གསུམ་དང་ལྡན། །
སོགས་ཀྱིས་མངའ་གསོལ་ཆེན་པོ་བྱས་སོ། །དེ་ནས་ལྷ་རྣམས་ཀྱིས་བདེན་པའི་
དཔང་གཟུགས་ཤིང་གནད་ནས་བསྐུལ་བས། ལེགས་ལྡན་ཐོད་ཕྲེང་ཅན་གྱིས་བྱང་
ཕྱོགས་ཀྱི་གནོད་སྦྱིན་བརྒྱད་ལྕགས་ཀྱི་བྱ་ཁྲར་སྤྲུལ་ནས་ཀླད་ན་ལྡིང་ཞིང་དམ་

212 ཡེ་ཤེས་མགོན་པོའི་ལོ་རྒྱུས།
ཉམས་ཀྱི་ཀླད་པ་བརྡོལ་ཏེ་ལྷ་མིན་གྱི་གཉེན་པོ་མཛད་པ། ལྷོ་ཕྱོགས་ཀྱི་གཤིན་རྗེ་
བརྒྱད་སྟག་གཟིག་དོམ་དྲེད་སྤྱང་ཀིར་སྤྲུལ་པ་ཕྱི་ནས་འབྲོངས་ཤིང་ལྷ་མིན་བརླག་
པར་མཛད་པ་སོགས་རྫུ་འཕྲུལ་གྱི་གཟི་བརྗིད་བཟོད་པར་དཀའ་བས་ལྷ་མིན་
རྣམས་དང་འཐབ་པས་དེ་རྣམས་ཀྱི་གཡུལ་ངོ་བཟློག་ནས་རབ་ཏུ་ཕམ་པར་བྱས་པས་
གྲོང་ཁྱེར་སུམ་བརྩེགས་ཀྱི་འོག་ཁང་དུ་ཡང་མ་བཅགས་པར་ཡང་རྩེར་བྲོས་སོ། །
དེར་གྲོང་ཁྱེར་སུམ་བརྩེགས་གཞིག་པར་བརྩམས་ཀྱང་དེ་ནི་ཁྱབ་འཇུག་སྟོབས་ཆེ་
བས་བཏུད་དུ་མ་སྟེར་ནས་ཐབས་མ་རྙེད་པ་ན། རང་གི་ཡབ་སྐལ་ལྡན་དཔའ་བོས།
རྡོ་རྗེ་ཕ་ལམ་རྒྱ་མཚོའི་འགྲམ་ན་ཡོད། དེ་དང་རྒྱ་མཚོའི་ལྷུ་བ་རྡོ་སོལ་རྣམས་
བརྒྱབས་ནས་ཤིག་ཅེས་ཐབས་བསྟན་པས། ལེགས་ལྡན་ནག་པོ། ད་དེ་ཞག་བདུན་
ན་འཇིག་གོ་ཟོན་གྱིས་ཞེས་ཁྱབ་འཇུག་ལ་ཕྲིན་བསྐུར་བས་ལྷ་མིན་རྣམས་སྡུག་
བསྔལ་ཞིང་འཇིགས་ནས་ཡོད་པ་ལས། ལེགས་ལྡན་གྱིས་རྫས་དེ་རྣམས་རྫུ་འཕྲུལ་
གྱིས་བླངས་ནས་ཁ་ཊཾ་གའི་རྩེ་མོར་འཕྱར་ནས་བརྒྱབས་པས་རིལ་པོར་མ་ཤིགས་པ་
ལ་ཁ་ཊཾ་ག་བརྒྱབས་པས་རིན་པོ་ཆེ་སྣ་ལྔའི་མཁར་ས་རྡོར་ཕུང་གིས་སོང་ངོ༌། །དེར་
ལྷ་མིན་རྣམས་ལྷག་པར་ཡང་འཇིགས་ཤིང་སྐྲག་ནས་ཡོད་པ་ལ་ལེགས་ལྡན་གྱིས།
དེ་ཀུན་ངས་བལྟས་པ་ཙམ་ཡིན་གྱི་ད་དུང་དེ་འདྲ་བ་མིན་པ་རིལ་གྱིས་འཇིག་ནུས་
པའི་མཚོན་ཡོད་པས་ཞག་བདུན་ནས་རྩ་བ་ནས་འཇིག་གོ་བྱས་པས། ཁྱབ་འཇུག་ན་
རེ། ཁོའི་མཚོན་ཆ་དེ་ཡ་ཆ་པ་གཅིག་འདུག་པས་ཁར་ཉིན་ཡང་དེའུ་བཤིག་བྱས། ད་
དེ་བས་ཀྱང་དྲག་པ་ཞིག་ཡོད་ཟེར་བ་དེ་བརྒྱབ་ན་བཤིག་རྒྱུ་འོང་བས་མ་བྱུང་བ་ལ་
ངས་སྡུན་བསུས་ནས་ཁོ་དང་འཐབ་ཀྱི་ཁོས་ང་མི་ཐུབ། ང་ལ་རལ་གྲི་བསམ་ཆོད་
ཡོད། འཁོར་ལོ་ཕོག་འཆི་ཡོད། དུང་སྲིད་པ་གསུམ་དུ་ཐོས་པ་ཡོད། མདའ་གོ་ཆས་
མི་ཐུབ་པར་རི་བོ་མཆོག་རབ་བརྡོལ་བ་ཡོད། མདུང་ཤུགས་དང་ལྡན་པ་ཡོད། ལག་

རྒྱུད་ལ་བརྟེན་པའི་རྒྱུད་ངོས་བཟུང་བ། 213
ཆ་འདི་ཙམ་ཁོ་ལ་མེད་པས་ང་ཐུབ་མི་སྲིད་པས་བརྒྱ་ལ་ཕམ་ན་ངས་དུང་ལན་གསུམ་
ཕུ་ཡི། དེ་ཙ་ན་གྲོང་ཁྱེར་སུམ་བརྩེགས་འུ་ཅག་གིས་བཤིགས་ལ་བྲོས་ཤིག ཁོས་
བཤིགས་ན་འུ་ཅག་སྙིང་མི་དགའོ་ཟེར་ནས་དཔའ་རྟགས་ཀྱི་ཕྱག་རྒྱ་རྣམས་ཁྱེར་
ནས་འཐབ་ཏུ་ཕྱིན་པས། ལམ་དུ་ལེགས་ལྡན་གྱིས་བྲག་ཤིན་ཏུ་སྲ་བ། རྒྱ་ཆེ་ལ་
དཔངས་མཐོ་བ། སེར་ག་དང་སུལ་མེད་པ། བསྐོར་ས་ཡང་མེད་པ་གཅིག་གི་རྩར་ཆུ་
ཤིན་ཏུ་ཆེ་བ། རྦ་དྲག་པ། རབ་མེད་པ། རྒྱུན་རིང་བ་གཅིག་གི་བར་དུ་ལམ་འཕྲང་ཕྲ་
མོ་བྲེངས་སེ་བ་ལས་མེད་པ་གཅིག་སྤྲུལ་ནས་དེར་རྒན་མོ་མིག་མི་གསལ་བ་རྣ་བ་
འོན་པ་གཅིག་ཏུ་སྤྲུལ་ཏེ་བསྡད་པས། ཁྱབ་འཇུག་བྱུང་ནས་རྒན་མོ་ཕར་ཟུར་བྱས་པ་
ལ། རྒན་མོས་ཁྱོད་སུ་ཡིན་ཟེར། ང་ཁྱབ་འཇུག་ཡིན། འཇིག་རྟེན་ན་ང་མ་ཐོས་པ་
ཡང་ཡོད་དམ་ཟེར་བ་ལ། ཁྱབ་འཇུག་ཡིན་ན་ང་ལ་ཆ་ཡོད་དེ་ཁོ་ལ་དཔའ་རྟགས་ཀྱི་
ཕྱག་རྒྱ་ལྔ་ཡོད་པ་ཡིན། ཁྱོད་ལ་མི་འདུག་པས་ཁྱབ་འཇུག་ཅང་མིན་ནམ་བྱས་པས་
ང་ལ་ཡོད་ཟེར། འོ་ན་དུང་བུས་དང་བྱས་པས། དུང་བུས་པས་རྒན་མོས་ངས་མ་ཐོས་
ཟེར། དེར་ཁྱབ་འཇུག་ཁྲོས་ནས་དྲག་པ་གཅིག་བུས་པས་རྒན་མོ་ན་རེ། ཁྱོད་ལ་
འདུག་པ་འདུག་སྟེ་སྐད་ཆུང་བས་ཁྱབ་འཇུག་གི་དུང་མིན། ཁྱབ་འཇུག་གི་དུང་སྐད་
ཤིན་ཏུ་ཆེ་བས་སྲིད་པ་གསུམ་དུ་ཐོས་པ་ཡིན་ཟེར་བས་ཁྱབ་འཇུག་ཆུང་དོགས་སྐྱེས།
ཚིགས་པ་ལོགས་ནས་ཤིན་ཏུ་ཆེ་བ་གཅིག་རྣ་བ་རང་ལ་གཏད་དེ་བུས་པས་དེར་དུང་
སྐད་གསུམ་སོང་སྟེ་ལྷ་མིན་རྣམས་ཁྱབ་འཇུག་ཕམ་ཡོད་པར་འདུག་སྙམ་ནས་གྲོང་
ཁྱེར་སུམ་བརྩེགས་རྩ་བ་ནས་བཤིགས། ཁྱབ་འཇུག་གིས་ཕྱིན་པས་ལེགས་ལྡན་
ཡབ་སྲས་མི་འདུག་ནས་ལོག་ཕྱིན་ཙ་ན་རྡུལ་ལང་ངེ་དེར་བཤིགས་ཚར་འདུག་པས་
རྟེན་པ་མེད་པར་རི་རབ་ཀྱི་ཁོང་གསེང་དུ་བྲོས་ཏེ་རྒྱ་མཚོའི་ཀླུ་རྣམས་ལ་སྐྱབས་
འཚོལ་དགོས་པ་དེ་ལྟ་བུར་ལྷ་མིན་རྣམས་ཕུང་ཞིང་བརླག་པར་མཛད་པས་ལྷ་རྣམས་

214 ཡེ་ཤེས་མགོན་པོའི་ལོ་རྒྱུས།
རབ་ཏུ་དགའ་སྟེ་རྣམ་པར་རྒྱལ་བའི་ཁང་བཟང་དུ་སྤྱན་དྲངས་ནས་ལྷ་མིན་གྱི་གཡུལ་
ངོ་བཟློག་པའི་གཏང་རག་ཏུ་མཆོད་པ་ཆེན་པོ་ཡང་བྱས་སོ། །དེར་ཡབ་དཔའ་བོ་
ཡང་ལེགས་ལྡན་ལྕམ་དྲལ་ལ་ཐུགས་མགུ་སྟེ།
གྲོང་ཁྱེར་སུམ་བརྩེགས་ཐབས་ཀྱིས་འཇོམས། །
ལྷ་མིན་གཡུལ་ཚོགས་ཕམ་པར་མཛད། །
ལྷ་དམག་དཀར་པོ་དབུགས་འབྱིན་པའི། །
རྫུ་འཕྲུལ་སྣ་ཚོགས་བསམ་མི་ཁྱབ། །
མགོན་པོ་ཁྱོད་ལ་བདག་བསྟོད་དོ། །
ཞེས་སོགས་ཀྱིས་བསྟོད་ཅིང་། ལྷ་རྣམས་ཀྱིས་ཀྱང་བསྟོད་པ་དུ་མས་བསྟོད་ཅིང་
འདུན་པ་དང་རིམ་གྲོ་ཕུ་དུད་དུ་བྱས་སོ། །དེར་ལྷ་རྣམས་ཀྱི་མགོན་དུ་རྟག་ཏུ་
བཞུགས་པར་གསོལ་ཀྱང༌། ལེགས་ལྡན་ལྕམ་དྲལ་སྔོན་དུར་ཁྲོད་ཀྱི་ཟས་ཀྱི་བག་
ཆགས་ཀྱིས་ལྷའི་ཞལ་ཟས་ཀྱིས་མ་འཚོ་བར་སླར་ལྕམ་དྲལ་དུར་ཁྲོད་དུ་བྲོས་ཏེ་
མཁའ་འགྲོ་མ་རྣམས་ཀྱིས་སློབ་དཔོན་སྐལ་ལྡན་དཔའ་བོ་རྒྱལ་ཚབ་ཏུ་མངའ་གསོལ་
ནས་ཚོགས་དཔོན་དུ་བཞུགས་པས་ཚོགས་ཀྱི་བདག་པོར་ཡང་གྲགས། ལྷ་མིན་
བཟློག་པའི་ཆེད་དུ་རེས་འགའ་ལྷ་ཡུལ་དུ་འབྱོན་པར་ཆད། དེའི་ཚེ་ལྷ་མོ་དུང་སྐྱོང་
སྲིན་པོས་བསླུས་པ་ལ་ལེགས་ལྡན་གྱིས་སྲིན་པོ་བསད་དེ་ལངྒའི་གྲོང་ཁྱེར་རྩད་ནས་
བརླག ལྕམ་དྲལ་གཉིས་ལ་མཁའ་འགྲོ་མ་རྣམས་ཀྱིས་ཚོགས་འཁོར་ཁོ་ན་བྱས་པས་
དུར་ཁྲོད་ཀྱི་རོ་རྣམས་ཟད་དེ། རྒྱ་གར་གྱི་གྲོང་མི་རྣམས་ལ་རིམས་ནད་བཏང་ནས་
ཤི་བའི་རོ་ལ་ཚོགས་འཁོར་བྱས་པ་ན། ཡུལ་དེའི་རྒྱལ་པོ་ཚངས་བྱིན་བྱ་བ་བཅོམ་
ལྡན་འདས་བྱ་རྒོད་སྤུངས་རིར་བཞུགས་པའི་དྲུང་དུ་སོང་སྟེ་བསྐྱབ་པར་ཞུས་པས།

རྒྱུད་ལ་བརྟེན་པའི་རྒྱུད་ངོས་བཟུང་བ། 215
བཅོམ་ལྡན་འདས་ཀྱི་དབུའི་གཙུག་ཏོར་ནས་གཙུག་ཏོར་གདུགས་དཀར་མོ་དབུ་
དང་ཕྱག་ཞབས་མཐའ་ཡས་པ་ཅན་སྤྲོས་ཏེ་ནག་པོ་ཆེན་པོའི་ཐད་དུ་བཏང་བས་རྡོ་
རྗེ་ཅན་དངོས་སུ་མཐོང་བའི་གཟི་བརྗིད་མ་བཟོད་དེ་རང་དབང་མེད་པར་བཅོམ་
ལྡན་འདས་བདག་ལ་བསྐྱབ་ཏུ་གསོལ། བདེ་བར་གཤེགས་པ་བདག་ལ་བསྐྱབ་ཏུ་
གསོལ། ཞེས་རང་གི་སྲོག་སྙིང་ཕུལ་བས། སྟོན་པས་བསྟན་པ་སྲུང་བ་པོར་མངའ་
གསོལ་བ་སོགས་རྒྱས་པར་གསུངས་ཏེ། གཙུག་ཏོར་གདུགས་དཀར་དུ། ལེགས་
ལྡན་ནག་པོ་ཆེན་པོ་གྲོང་ཁྱེར་སུམ་བརྩེགས་འཇིག་པར་བྱེད་པ་དུར་ཁྲོད་ན་གནས་
པ་མ་མོའི་ཚོགས་ཀྱིས་ཕྱག་བྱས་པ་ལ་ཕྱག་འཚལ་ལོ། །ཞེས་གསུངས་པ་དང་།
གདུགས་དཀར་གྱི་ཆོ་གར་ཡང་། མདུན་དུ་དུར་ཁྲོད་ཆེན་པོ་བརྒྱད་ཀྱི་དབུས་སུ་
འཁོར་ལོ་རྩིབས་བརྒྱད་པའི་ལྟེ་བར་པད་ཉི་རོའི་གདན་ལ་ཧཱུཾ་ལས་གྲི་གུག་ཧཱུྃ་གིས་
མཚན་པ་ཡོངས་སུ་གྱུར་པ་ལས་ལེགས་ལྡན་ནག་པོ་ཆེན་པོ་ཞལ་གཅིག་ཕྱག་གཉིས་
སྤྱན་གསུམ་དང་དབུ་སྐྲ་དམར་སེར་གྱེན་དུ་འབར་བ། གཡས་པས་གྲི་གུག་འཕྱར་
ཞིང་གཡོན་ཐོད་ཁྲག་ཐུགས་ཀར་འཛིན་པ། ཞལ་གདངས་ཤིང་མཆེ་བ་གཙིགས་པ།
ཐོད་པ་སྐམ་པོའི་དབུ་རྒྱན། ཁྲག་འཛག་གི་དོ་ཤལ་དང་སྦྲུལ་གྱིས་བརྒྱན་པ། སྟག་
གི་པགས་པའི་ཤམ་ཐབས་ཅན། ཞབས་བརྐྱང་བསྐུམ་གྱིས་རོའི་གདན་ལ་ཡེ་ཤེས་
ཀྱི་མེ་འབར་བའི་དབུས་ན་བཞུགས་པ་ཞེས་གསལ་བར་ཡོད་ཅིང་། དབང་བསྐུར་
བའི་སྐབས་སུ་ཡང་འདི་ཉིད་ཀྱི་རྗེས་གནང་ཡོད་པ་དང་། སྲུང་བཟློག་གི་སྐབས་སུ་
ལེགས་ལྡན་ཤམ་བུར་འབྱུང་བའི་རྒྱུ་མཚན་ཡང་དེའོ། །འདི་དང་ཕྱོགས་མཐུན་པར་
སྔོན་གྱི་ལོ་རྒྱུས་རྙིང་པ་ལས། ཀལྤ་དང་པོའི་དུས་སུ་སུམ་ཅུ་རྩ་གསུམ་གྱི་གནས་སུ་
ལྷ་དབང་ཕྱུག་ཆེན་པོའི་སྲས་སུ་སྐུ་འཁྲུངས། སྟོབས་དང་རྫུ་འཕྲུལ་ཤིན་ཏུ་ཆེ་བ་
ཡིན་པས་ལྷ་དང་ལྷ་མིན་འཐབ་པའི་ཚེ་ཡབ་ཀྱིས་སྒྲུབ་པ་མཛད་པའི་ཕུག་སྒོ་ན་

216 ཡེ་ཤེས་མགོན་པོའི་ལོ་རྒྱུས།
ཙནྡན་གྱི་སྡོང་པོ་ཆེན་པོ་གཅིག་ཡོད་པ་བཅད་ནས་དེ་ལ་ཕྱག་མཚན་ཙནྡན་གྱི་བེང་
ལོགས་དགུ་དང་ལྡན་པ། ལོགས་རེ་རེ་ལ་གསེར་གྱི་འབུར་ཤན་དང་ལྡན་པའི་སྒོ་
དགུ་དགུ་ཡོད་པ། རྩེ་མོར་ཡིད་བཞིན་གྱི་ནོར་བུ་རིན་པོ་ཆེས་བརྒྱན་པ་ཞིག་མཛད་
ནས་ཕྱག་ཏུ་བསྣམས། སྐུ་ལ་དར་ནག་གི་བེར་ནག་དགུ་བརྩེགས་གསོལ་ནས་
གཡུལ་ངོར་བྱོན་ཏེ་བེང་གསོར་བས། སྒོ་བརྒྱད་ཅུ་རྩ་གཅིག་དུས་གཅིག་ཏུ་བྱེ་བའི་
ནང་ནས་བདུད་དང་སྲིན་པོའི་དམག་ཉི་ཁྲི་ཆིག་སྟོང་བྱུང་སྟེ་ལྷ་མིན་ཐམས་ཅད་ཕམ་
པར་མཛད་དོ། །དེའི་ཚེ་ལྷ་རྣམས་ཀྱིས་ལྷ་མིན་འདུལ་བའི་དམག་དཔོན་དང་སངས་
རྒྱས་བསྟན་པ་བསྲུང་བའི་ཆོས་སྐྱོང་དུ་མངའ་གསོལ། རེས་འགའ་རྡོ་རྗེ་ཟངས་གྲི་
འབར་བ་ཕྱག་ཏུ་བསྣམས་ནས་བདུད་དང་ལྷ་མིན་གདུག་པ་ཅན་རྣམས་ཀྱི་མགོ་བོ་
བཅད་ནས་ཐོད་པའི་ནང་དུ་སྙིང་དང་ཁྲག་གི་རྒྱུན་གསོལ་ཞིང་མགོ་བོའི་ཕྲེང་བས་
དུར་ཁྲོད་ཀུན་ཏུ་རྒྱུ་ཞིང་མ་མོ་དང་མཁའ་འགྲོའི་
དབུ་རྒྱན་དང་དོ་ཤལ་མཛད་དེ། 
ཚོགས་ཐམས་ཅད་བྲན་དུ་བཀོལ་བར་ཡང་གསུངས་སོ། །ཡོ་ག་ཁམས་གསུམ་རྣམ་
རྒྱལ་དང་། འགྲེལ་བ་བཀོད་པ་ལའི་རྒྱན་ལ་སོགས་པར། སྟོན་པ་རྣམ་སྣང་གིས་རི་
རབ་ཀྱི་རྩེ་མོར་རྒྱུད་གསུངས་པའི་ཚེ། ཕྱག་རྡོར་གྱིས་ལྷ་ཐམས་ཅད་འདུས་ཤིག་
ཅེས་བསྒོ་བའི་ཚེ་ཚངས་པ་སོགས་གཞན་ཐམས་ཅད་འདུས་ཀྱང་དབང་ཕྱུག་དང་
དེའི་བུ་དྲེགས་པས་མ་འོང་བ་དབང་མེད་དུ་བཀུག་པ་ཞབས་འོག་ཏུ་མནན་པ་ཐལ་
བའི་དབང་པོར་སངས་རྒྱས་ཤིང་། ཞབས་འོག་ནས་བཏོན་པ་ཡབ་ལེགས་ལྡན་དང་།
སྲས་ནག་པོ་ཆེན་པོ་བེར་ནག་ཅན་ཡིན་པ་བསྟན་སྲུང་དུ་མངའ་གསོལ་བ་སོགས་
ཡེ་ཤེས་དབྱིངས་ལས་མ་གཡོས་བཞིན་དུ་གདུལ་བྱ་དྲང་དོན་དུ་གང་ལ་
བཤད་དོ། །
གང་འདུལ་རྣམ་པ་སྣ་ཚོགས་པའི་རྣམ་པར་བསྟན་པ་ཙམ་མོ། །

ཞལ་གཟིགས་ལ་བརྟེན་པ། 217
གཉིས་པ་ཞལ་གཟིགས་ལ་བརྟེན་པ་ནི། དེ་ལྟར་རྒྱུད་ནས་བཤད་པའི་ཡེ་ཤེས་
ཀྱི་མགོན་པོ་འདི་ལ། བརྒྱུད་པ་རིན་པོ་ཆེ་འདི་ཉིད་ཀྱི་ཐུན་མོང་མ་ཡིན་པའི་ཁྱད་
ཆོས་ནི། ཞལ་གཟིགས་ལ་བརྟེན་པའི་མགོན་པོ་སྐོར་གསུམ་དུ་གྲགས་པ་བྱུང་སྟེ།
མགོན་པོ་ཐུན་མོང་མ་ཡིན་པའི་ལོ་རྒྱུས་གྲུབ་པའི་དབང་ཕྱུག་ཀརྨ་པཀྱིས་མཛད་པ་
ལས། ཧ་ཧ་སྒྲོག་པའི་དུར་ཁྲོད་ན་སློབ་དཔོན་ཆེན་པོ་ཌོམྦྷི་ཧེ་རུ་ཀ་བཞུགས་པའི་
དུས་སུ་སྲོད་ལ་འཇིག་རྟེན་གྱི་ཁམས་ཐམས་ཅད་གཡོ་ཞིང་འགུལ་བ་ཙམ་གྱིས་ཆོ་
འཕྲུལ་དཔག་ཏུ་མེད་པ་བྱུང་། ཐོ་རངས་ཀྱི་དུས་སུ་ཡབ་ལེགས་ལྡན་ནག་པོ་ནི་
ཙནྡན་གྱི་བེང་ཐོགས་པ། སྲས་མཆོག་ནག་པོ་གྲི་གུག་ཐོད་ཁྲག་ཅན་ལ་ཕྱོགས་
བཅུའི་མགོན་པོའི་འཁོར་དང་ལྷ་སྲིན་སྡེ་བརྒྱད་ཀྱི་ཚོགས་ཀྱིས་བསྐོར་བ་དངོས་སུ་
བྱོན་ནས། སློབ་དཔོན་ལ་ཕྱག་འཚལ་ཞིང་ཁྱེད་ཀྱི་བསྟན་པ་བདག་གིས་བསྲུང་ཞེས་
སྲོག་གི་སྙིང་པོ་དངོས་སུ་ཕུལ་བ་སློབ་དཔོན་གྱིས་ཕྱི་རབས་ཀྱི་རྣལ་འབྱོར་པ་རྣམས་
ཀྱི་བསྟན་པ་བསྲུང་ཞེས་བཀའ་བསྒོས། ཁྱོད་ཀྱི་སྒྲུབ་ཐབས་གར་ཡོད་དྲིས་པས་
ཡབ་ལེགས་ལྡན་ནག་པོའི་ཞལ་ནས། བེང་ཆེན་བརྩེགས་པའི་རྒྱུད་དང་། གྲི་གུག་
བརྩེགས་པའི་རྒྱུད་དང་། ཕྱོགས་བཅུ་མགོན་པོ་གིང་ག་རའི་རྒྱུད་དང༌། ཡུམ་ཨེ་ཀ་
ཛཱ་ཊིའི་རྒྱུད་རྣམས་འཐོར་ནས་ཡོད་གསུངས་སྐད། སློབ་དཔོན་ཨརྱས་བེང་ཆེན་
བརྩེགས་པའི་རྒྱུད་ལ་བརྟེན་ནས་ཡེ་ཤེས་མགོན་པོའི་སྒྲུབ་ཐབས་མཛད། ཕྱག་
མཚན་བེང་ཡོད་པའི་རྒྱུ་མཚན་དེ་ཡིན། གྲི་གུག་བརྩེགས་པའི་རྒྱུད་ལ་བརྟེན་ནས་
སྲས་མཆོག་ནག་པོའི་སྒྲུབ་ཐབས་མཛད། གྲི་གུག་བསྣམས་པའི་རྒྱུ་མཚན་དེ་ཡིན།
ཨེ་ཀ་ཛཱ་ཊིའི་རྒྱུད་ལ་བརྟེན་ནས་མ་མོ་བསམ་གྱིས་མི་ཁྱབ་པའི་སྒྲུབ་ཐབས་མཛད།
མ་མོ་རྣམས་ཀྱི་ཐུགས་དམ་བསྐང་དགོས་པའི་རྒྱུ་མཚན་དེ་ཡིན། ཞེས་གསུངས་པ་
ལྟར་ཡིན་ལ།

218 ཡེ་ཤེས་མགོན་པོའི་ལོ་རྒྱུས།
མགོན་པོ་སྐོར་གསུམ་ནི། ཡེ་ཤེས་ཀྱི་མགོན་པོ། ལས་ཀྱི་མགོན་པོ། འཇིག་
རྟེན་གྱི་མགོན་པོ་གསུམ་ཡིན་པའི་ཡེ་ཤེས་ཀྱི་མགོན་པོ་ནི། མགོན་པོའི་སྤྱི་རྒྱུད་ཁྲག་
མཚོ་ཁོལ་མ་ལས།
མཚན་མ་མེད་པ་དངོས་རྣམས་རང་དག་པ། །
སྟོང་ཉིད་སྤྲོས་པ་མེད་པའི་ངང་དག་ཏུ། །
རྟོག་པ་སྣ་ཚོགས་རྒྱ་མཚོར་རླབས་ཐིམ་ལྟར། །
རང་བྱུང་ཞི་བ་ཆེན་པོར་གདོད་ནས་དག །
རང་གྲོལ་སྦྲུལ་མདུད་གསལ་བ་མི་རྟོག་པ། །
ནམ་མཁའི་ངང་དུ་སྤྲིན་ཚོགས་དྭངས་པ་ཉིད། །
འབད་པ་མེད་པར་རྟོག་བྲལ་བདེ་བ་ཆེ། །
འགྲོ་ལ་བརྩེ་བས་སྙིང་པོ་མི་འགྱུར་མཆོག །
འདི་ཉིད་མར་མེ་རང་གསལ་མུན་སེལ་ལྟར། །
བག་ཆགས་དྲི་མ་དག་པར་གྱུར་པ་ན། །
ཡེ་ཤེས་མགོན་པོར་རང་གྲུབ་དེ་ཉིད་དེ། །
ཞེས་གསུངས་པ་ལྟར། སྟོང་ཉིད་སྙིང་རྗེ་ཟུང་འཇུག་དབྱིངས་དང་ཡེ་ཤེས་དབྱེར་
མེད་པའི་རང་བཞིན་ནི་ཡེ་ཤེས་ཀྱི་མགོན་པོ་ཡིན་ལ། དེ་ཉིད་ལོངས་སྤྱོད་རྫོགས་
སྐུར་བཞེངས་པ་ཡང་ཡེ་ཤེས་ཀྱི་མགོན་པོ་སྟེ། དེའི་དབང་གིས་སྐབས་འདིར་ཡང་
བེར་མེད་པའི་བེང་དང་གྲི་གུག་བསྣམས་པ་འདི་ཀུན་གྱི་རྩ་བར་གསུངས་པའི་
གནད་ཀྱིས་ཡེ་ཤེས་ཀྱི་མགོན་པོར་འཇོག་པ་གཙོ་ཆེ་སྟེ། གྲུབ་དབང་ཀརྨ་པ་ཆེན་
པོས། དཔལ་མགོན་ནག་པོ་རང་བྱུང་ཡེ་ཤེས་ལེགས་ལྡན་ནག་པོ་རྡོ་རྗེ་མགོན་པོ་གྲི་

ཞལ་གཟིགས་ལ་བརྟེན་པ། 219
གུག་ཅན་ན་བཟའ་མེད་པ་འདི་ཀུན་གྱི་གཙོ་བོ་ཡིན་ལ། ཞེས་གསུངས་ཤིང་། དེ་
ཉིད་མཆོག་ཐུན་མོང་སྒྲུབ་པའི་ལས་དང་ཕྲིན་ལས་སྒྲུབ་པའི་ཕྱིར་ལས་ལ་བཞེངས་
པ་དར་ནག་གི་འཇོལ་བེར་ཅན་གྱིས་བེང་དང་གྲི་གུག་འཛིན་པ་ནི་ལས་ཀྱི་མགོན་པོ་
འཇོག་པ་གཙོ་ཆེ་སྟེ་ཕྲིན་ལས་སྒྲུབ་པོར་སྣང་བའི་ཕྱིར་གོང་གི་གསུང་དྲངས་པའི་
མུར། ལྷའི་དམག་དཔོན་ཆེན་པོ་བྱེ་བ་ཕྲག་བརྒྱར་སྤྲུལ་པའི་དུས་སུ་དར་ནག་གི་
འཇོལ་བེར་སྐུ་ལ་གསོལ་བ་སྟེ། ཕྱག་མཚན་གྲི་གུག་ཐོད་ཁྲག་འཛིན་པ་དང་།
ཙནྡན་གྱི་བེང་འཛིན་པ་སྟེ་ཕྱག་མཚན་ཐེབས་གཉིས་འགྱུར་བ་སྟེ། མགོན་པོ་རྩ་བ་
གཅིག་ལ་ཆ་ལུགས་གསུམ་དུ་འགྱུར་ཞིང་། ཞེས་གསུངས་པས་བསྟན་ལ། འོག་ན་
བེར་ཅན་བེང་བསྣམས་པ་ཡེ་ཤེས་ཀྱི་མགོན་པོ་ལེགས་ལྡན་དང་། གྲི་གུག་བསྣམས་
པ་ལ་ལས་མགོན་བེར་ནག་ཅན་དང་། དེ་གཉིས་ཡབ་སྲས་སུ་འཇོག་པ་དང་། ངོ་བོ་
གཅིག་ལ་རྣམ་འགྱུར་གྱིས་ཐ་དད་པར་འཇོག་པ་སོགས་ཅི་ཞེ་ན། སྐབས་ཐོབ་ཀྱི་
དབང་གིས་ཏེ་སྐབས་འགར་བདག་ཉིད་ལེགས་ལྡན་དུ་བསྒོམ་པའི་མདུན་དུ་སྲས་
མཆོག་བསྐྱེད་པ་ལས་འཁོར་ཕྱོགས་བཅུ་མགོན་པོས་བསྐོར་བ་བསྒོམ་པ་སྟེ། གྲུབ་
ཆེན་ཀརྨ་པ་ཆེན་པོས་མཛད་པའི་ལེགས་ལྡན་བདག་སྒོམ་གྱི་མངོན་རྟོགས་ལས།
འདི་མགོན་པོ་ཀུན་གྱི་ཕ་རྒན་ཡབ་ལེགས་ལྡན་ནག་པོའི་སྒྲུབ་ཐབས་ལགས་པས་
གཏོར་མ་ཕྲིན་ལས་སོགས་གཞུང་བཞིན་བྱའོ། །དེའི་མདུན་དུ་སྲས་མཆོག་ནག་པོ་
ལ་ཕྱོགས་བཅུ་མགོན་པོའི་ཚོགས་ཀྱིས་བསྐོར་བ་གཞུང་བཞིན་བསྒོམས་ལ་བསྙེན་
སྒྲུབ་ལས་གསུམ་རྫོགས་པར་བྱའོ། །མགོན་པོ་ཡོངས་ཀྱི་སྤྱི་སྒྲུབ་མགོན་པོ་སྐོར་
གསུམ་གྱི་མན་ངག་རྫོགས་སོ། །ཞེས་འབྱུང་བ་དང༌། ལས་མགོན་གྱི་གོང་ནོན་ལ་
དེའི་སྤྱི་བོར་ལེགས་ལྡན་གར་མཛད་པར་བསྒོམ་པ་དང༌། སྲུང་འཁོར་གྱི་གཙོ་བོར་
བསྒོམ་པ་སོགས་ཡིན་ལ། སྐབས་ལ་ལར་རྗེ་པཀཱིས་མཛད་པའི་སྲས་མཆོག་གི་

220 ཡེ་ཤེས་མགོན་པོའི་ལོ་རྒྱུས།
མངོན་རྟོགས་ལས། རང་ཉིད་མགོན་པོར་བསྒོམ་པའི་སྙིང་གའི་རྩ་གསུམ་གྱི་ནང་དུ་
པཾ་ལས་པདྨ་རཾ་ལས་ཉི་མའི་སྟེང་དུ་རྩ་དབུ་མའི་ནང་དུ་སྲས་མཆོག་ནག་པོ་སྐུ་མདོག་
ཕྱག་མཚན་རང་ཉིད་དང་མཚུངས་པ་ན་བཟའ་རྒྱན་དང་ཆ་ལུགས་དང་བཅས་པ་
བདག་ལྟ་བུ་ཞིག་བསྒོམ། དེའི་གཡས་སུ་ལེགས་ལྡན་ནག་པོ་ཕྱག་ཙནྡན་གྱི་བེང་
བསྣམས་པ་དང་། གཡོན་དུ་དཔལ་ལྡན་ལྷ་མོ་གྲི་གུག་ཐོད་ཁྲག་འཛིན་པ་བསྒོམ།
ཞེས་གསུངས་པ་དང༌། རྗེ་དོན་ལྡན་ཞབས་ཀྱིས་མཛད་པའི་མངོན་རྟོགས་ཆེན་མོར།
མགོན་པོ་བེར་ནག་ཅན་ཉིད་བདག་སྒོམ་དུ་བྱས་ཏེ་མདུན་བསྐྱེད་ཡབ་ཡུམ་ཞལ་
སྦྱོར་བསྒོམ་ཞིང་། ལེགས་ལྡན་འཁོར་དུ་འབྱུང་བ་སོགས་ཡོད་པས་མཐའ་གཅིག་ཏུ་
མ་ངེས་ལ། དོན་དུ་ཡེ་ཤེས་མགོན་པོ་ཉིད་ལས་མགོན་དང་། ལས་མགོན་ཉིད་ཡེ་
ཤེས་མགོན་པོ་ཡིན་པས་རྒྱུ་ལ་འབྲས་བུས་རྒྱས་གདབ་ཅིང་འབྲས་བུ་ལ་རྒྱུས་རྒྱས་
གདབ་པའི་ཚུལ་གྱིས་གཅིག་ཐ་དད་གང་དུའང་བརྗོད་དུ་མེད་པ་གཅིག་པུའི་ཉམས་
ཀྱིས་དུ་མའི་གར་མཛད་པ་ཡིན་ནོ། །ཚུལ་འདིས་ཡབ་སྲས་སོགས་སུ་འཇོག་པའང་
རྟོགས་པར་བྱ་སྟེ། འཇིག་རྟེན་པའི་ཕ་བུ་ལྟར་ལེགས་ལྡན་ལ་ཡབ་དང་། བེར་ནག་
ཅན་ལ་སྲས་སུ་བཤད་པ་ནི་ཡོ་ག་ལས་བཤད་པ་གོང་དུ་དྲངས་པ་ལྟར། ལྷ་དབང་
ཕྱུག་ཕྱག་རྡོར་གྱི་ཐུགས་དང་དབྱེར་མེད་དུ་སངས་རྒྱས་པས་ལེགས་ལྡན་དུ་གྱུར་པ་
ལ་ཡབ་དང་། དེའི་སྲས་དབང་ཕྱུག་ཆུང་བ་ནག་པོ་ཆེན་པོ་ནི་བེར་ནག་ཡིན་པར་
བཤད་པའི་སྐབས་ལ་དགོངས་པ་ཡིན་ལ། འདི་སྐབས་ཀྱི་དངོས་བསྟན་དོན་ལ་
གནས་པ་ནི་རྒྱུད་མེ་ལྕེ་ཕྲེང་བ་ལས་གསུངས་པ་ལྟར་ཕྱག་མཚན་གྱི་རྣམ་འགྱུར་མ་
གཏོགས་ངོ་བོ་གཅིག་པ་འདི་ཉིད་དེ། ནག་པོ་སྲོག་རྒྱུད་ལས་གསུངས་པའི་བསྟོད་
པར་ཡང་། སྲིད་གསུམ་གདུག་པ་མ་ལུས་བསྒྲལ་བའི་ཕྱིར། །རྣོ་དབལ་ཟུར་གསུམ་
མཆེ་བ་ཟངས་ཡག་གཙིགས། །སོགས་ནས། ཕྱག་གཡས་ཙནྡན་བེང་ཆེན་བསྣམས་

ཞལ་གཟིགས་ལ་བརྟེན་པ། 221
ཏེ་གསོར། །གཡོན་པས་ཐོད་མཆོག་པར་བུ་དཀུ་ལ་བརྟེན། །སྐུ་ལ་དར་ནག་འཇོལ་
བེར་དགུ་བརྩེགས་གསོལ། །མཁའ་འགྲོ་ཀུན་གྱི་གཙོ་བོར་མཛད་པའི་ཚེ། །གཡས་
པས་ཟངས་གྲིས་དགྲ་བོའི་སྲོག་རྩ་གཅོད། །གཡོན་པས་བྷནྡར་ཉམས་པའི་སྙིང་
ཁྲག་འཐུང་། །ཞེས་དང་། གྲུབ་ཆེན་ཀརྨ་པཀྵིའི་དགོངས་པའང་འདི་ཉིད་དེ་རིན་པོ་
ཆེ་དཔུང་རྒྱན་གྱི་རྒྱུད་ཀྱི་མཚམས་སྦྱོར་དུ་གསུངས་པ་གོང་དུ་དྲངས་པ་ལྟར་རོ། །
དེའི་ཕྱི་སྒྲུབ་སྐོར་སོགས་སུ་ཡེ་ཤེས་ཀྱི་མགོན་པོ་ལེགས་ལྡན་བེར་ནག་ཅན་དང༌།
ལས་ཀྱི་མགོན་པོ་སྲས་མཆོག་བེར་ནག་ཅན་དང༌། འཇིག་རྟེན་གྱི་མགོན་པོ་སྲས་
མཆོག་བེར་ནག་ཅན་དང་། འཇིག་རྟེན་གྱི་མགོན་པོ་དྲེགས་བྱེད་བེར་ནག་ཅན་དང༌།
ཞེས་འབྱུང་སྟེ། སྐབས་འདིར་ཡབ་སྲས་ཀྱི་ཐ་སྙད་ཡོད་ཀྱང་འཇིག་རྟེན་པའི་ཕ་བུ་ལྟ་
བུ་ཁོ་ན་ཡིན་མི་དགོས་ཏེ། རྫོགས་པའི་སངས་རྒྱས་ལ་ཡབ་དང་། བྱང་ཆུབ་སེམས་
དཔའ་ལ་སྲས་སུ་བརྗོད་པ། དཀོན་མཆོག་རྗེས་དྲན་དུ། བྱང་ཆུབ་སེམས་དཔའ་
རྣམས་ཀྱི་ཡབ། ཅེས་དང་། རྒྱུད་བླར། གང་ཡིན་དེ་དབང་ཐུབ་པའི་རྗེས་སྐྱེས་
སྲས། །ཞེས་དང་། སྤྱོད་འཇུག་ལས། བདེ་གཤེགས་རྣམས་ཀྱི་སྲས་ཞེས་བརྗོད་བྱ་
ཞིང་། །ཞེས་འབྱུང་བ་ལྟ་བུའི་ཕྱིར་རོ། །
འོ་ན་འཇིག་རྟེན་གྱི་མགོན་པོ་ཞེས་པ་དེ་གང་ཡིན་ཞེ་ན། འདི་ལ་ཡེ་ཤེས་དང་།
ལས་དང་། འཇིག་རྟེན་གསུམ་དུ་ཕྱེ་བའི་ཕྱི་མར་འཇོག་རྒྱུ་དངོས་དང་གསུམ་གྱིས་
ཟླས་ཕྱེ་བའི་འཇིག་རྟེན་མགོན་པོ་མིན་ཀྱང་མཚན་དེ་ལྟར་བཏགས་པ་དེ་གཉིས་
འབྱུང་བའི་དང་པོ་ནི། ནག་པོ་ཡབ་ཡུམ་བཅུ་དྲུག་དང་། ཕྱོགས་བཅུ་མགོན་པོ་
དྲེགས་པ་དོན་གཉིས་ཀྱི་གཙོ་བོ་བརྒྱད་སོགས་ལ་འཇོག་པ་ལ། ནག་པོ་ཡབ་ཡུམ་
བཅུ་དྲུག་གི་ཡབ་བརྒྱད་ནི་གཙོ་བོ་ཡབ་ཀྱི་སྐུའི་རྣམ་འགྱུར་ཏེ་སྐུ་གསུང་ཐུགས་ཡོན་
ཏན་གྱི་མགོན་པོ་ལས་སྤྲུལ་པ་བཞི། ཕྲིན་ལས་ཞི་རྒྱས་དབང་དྲག་ལས་སྤྲུལ་པ་བཞི་

222 ཡེ་ཤེས་མགོན་པོའི་ལོ་རྒྱུས།
སྟེ་བརྒྱད་ཡིན་ལ། དེ་དང་སྦྱོར་བའི་ཡུམ་རྣམས་ཀྱང་སྐུ་གསུང་ཐུགས་ཀྱི་ལྷ་མོ་རེ་མ་
ཛ། རེ་མ་ཛུ། རེ་མ་ཏི་གསུམ་ལས་སྤྲུལ་པ་གཉིས་གཉིས་དང་། ཡོན་ཏན་ཕྲིན་ལས་
སྤྲུལ་པ་རེ་རེ་སྟེ་དུར་ཁྲོད་ཀྱི་མ་མོ་བརྒྱད་དུ་གྲགས་པ། རེ་མ་ཏི་བཤན་པ་ལངྐ་རྡོ་རྗེ་
ནག་མོའི་རྒྱུད་ལས། སྲིན་མོ་ཟ་བྱེད་གདོང་དམར་ཏེ། །ཞེས་སོགས་འབྱུང་བ་ལྟར།
རྒྱལ་བ་རང་བྱུང་ཞབས་ཀྱིས་མཛད་པའི་ལས་བྱང་ཆེན་མོ་ལས།
སྲིན་མོ་ཟ་བྱེད་གདོང་དམར་མ། །
མ་མོ་གཏུམ་དྲག་རྔམ་པ་མོ། །
བདུད་མོ་ནག་པོ་ཁ་འབར་མ། །
མོན་མོ་ནག་མོ་ལག་དམར་མ། །
སྒྲོལ་གིང་ནག་མོ་མཐུ་ཆེན་མ། །
ལྷ་མོ་ནག་མོ་ཙརྩི་ཀ །
མ་མོ་ནག་མོ་མགྱོགས་བྱེད་མ། །
རྡོ་རྗེ་བདུད་སྲིན་ནག་མོ་དང༌། །
ཞེས་བརྒྱད་ཡིན་པར་གསུངས་ལ། ཡང་རྗེ་དྭགས་པོ་རིན་པོ་ཆེའི་བཀའ་སྲུང་རྗེ་ཏིལླི་
པས་དམ་ལ་བཏགས་པའི་ཤ་ཟ་མ་བདུན་དུ་གྲགས་པ།
ཟ་བྱེད་ཆེན་པོ་རྔམ་པ་མོ། །
འབར་བ་ཆེན་མོ་ཁྲོ་གཉེར་ཅན། །
དྲག་མོ་ཆེན་མོ་གཏུམ་པ་མོ། །
འཇིགས་བྱེད་ཆེན་མོ་ཆང་འཐུང་མ། །

ཞལ་གཟིགས་ལ་བརྟེན་པ། 223
ཁ་འབར་ཆེན་མོ་རལ་གཅིག་མ། །
སྔོ་བསངས་ཆེན་མོ་མྱུར་འགྲོ་མ། །
མཁའ་འགྲོ་ཆེན་མོ་འཇིགས་པ་མོ། །
ཞེས་དངོས་བསྟན་བདུན་དང་། གཅིག་ཁྱབ་བྱེད་དུ་སྦས་པའི་བརྒྱད་པོ་ཡང་གོང་གི་
མ་མོ་བརྒྱད་པོ་ཡིན་ལ། མཚན་གྱི་རྣམ་གྲངས་བརྗོད་ལུགས་ཕྱི་མ་འདི་ལེགས་པར་
སྣང་ངོ༌། །ཁྱབ་བྱེད་དུ་སྦས་པ་འདི་འདྲ་སྐབས་ཐོབ་ཀྱིས་མང་དུ་འབྱུང་སྟེ་མཁའ་
འགྲོ་འབུམ་བསྐུལ་ལས།
ཤར་ནས་གཤེགས་པའི་མཁའ་འགྲོ་བདུན། །
དྲུག་ནི་ཡེ་ཤེས་དབྱིངས་ན་བཞུགས། །
གཅིག་ནི་ཐབས་ཀྱི་སྒོ་མ་མཛད། །
ཅེས་དྲུག་ཁྱབ་བྱེད་དུ་སྦས་ནས་གཅིག་སྦྱོར་ཡུམ་དུ་མཛད་པ་ལྟ་བུའོ། །ཕྱོགས་བཅུ་
མགོན་པོ་དང་དྲེགས་པ་དོན་གཉིས་ཀྱི་གཙོ་བོ་རྣམས་ཀྱང་སྤྲུལ་པའི་རྣམ་རོལ་ལས་
གཞན་མ་ཡིན་ལ། ལྷག་པར་ཕྱོགས་བཅུ་མགོན་པོའམ་ལྷོའི་མགོན་པོ་ནི་ཡབ་
ལེགས་ལྡན་ཉིད་འཁོར་གྱི་ཚུལ་དུ་བཞུགས་པ་སྟེ་མངོན་རྟོགས་སུ། ལྷོར་རྟ་འོལ་བ་
དམར་སེར་ལ་གནས་པའི་ལེགས་ལྡན་དཔལ་འབར་དམར་ནག་གཡས་ཙནྡན་གྱི་
བེང་དང་། གཡོན་རིན་པོ་ཆེ་འཛིན་པ་ཞེས་སོགས་འབྱུང་ཞིང་། ནུབ་བྱང་གི་མགོན་
པོ་པཎ་ཤ་བ་རི་ནི་ལྷ་མོ་རྗེ་ཁོལ་གྱི་ཁྱོ་དགུ་ཡོད་པའི་བཙན་སྐྱ་ཟླ་བ་རྡོ་རྗེའམ། < མེ་
ལྕེ་འབར་བའི་རྒྱུད་ཉིད་དུ། རྡོ་རྗེ་ཟླ་བ་ཞེས་འབྱུང་ཡང་། རྗེ་པཀིས་བཀའ་འབུམ་དུ་ཟླ་བ་རྡོ་རྗེ་
ཞེས་གསུངས་པ་ལྟར་འདིར་ཡང་ངོ་། །མཆན།> རླུང་ལ་ཞོན་པས་རླུང་ལྷ་ཝ་ཡ་ཝེ་ཞེས་

224 ཡེ་ཤེས་མགོན་པོའི་ལོ་རྒྱུས།
ཀྱང་བྱ་བ་དམ་ཅན་རྡོ་རྗེ་ལེགས་པ་ཡིན་ལ། འདི་ཉིད་གྲུབ་ཆེན་མི་ཏྲ་ཛོ་ཀིའི་ཆོས་
སྐྱོང་བྲག་ལྷ་མགོན་པོའང་ཡིན་ཏེ། ལས་བྱང་དུ།
ནུབ་བྱང་སྐྱོང་བའི་དམ་ཅན་ནི། །
བྲག་ལྷ་མགོན་པོ་ཐིག་ལེ་རྩལ། །
རླུང་ལ་ཆིབས་ཤིང་ཕྱོགས་བཅུར་རྒྱུག །
དམ་ཅན་སྐྱེས་བུ་གིང་ཆེན་རྣམས། །
ཞེས་འབྱུང་ངོ༌། །
གཞན་ཡང་ལྷ་མོའི་རྒྱུད་མེ་ལྕེ་འབར་མར་ལྷ་མོ་ལ་མཛའ་སྡེ་ཁྱོ་དགུ་ཡོད་པ་
རྣམས་མཚན་མོ་ཁྱོ་དང་ཉིན་མོ་བྲན་གྱི་ཚུལ་དུ་ཡོད་པའི་གནོད་སྦྱིན་ཡཀྵ་ཀཱ་ལ་ཞེས་
པ་དེ་མགོན་པོ་ཉིད་ཡིན་པས་དེའི་དབང་དུ་བྱས་ནས་ཡུམ་ལ་ཡབ་ཀྱིས་ཕར་འཁྱུད་
པ་འབྱུང་བའང་འཇིག་རྟེན་མགོན་པོ་ཡིན་ལ། ལྷ་མོ་རྗེ་ཁོལ་གྱི་མཛའ་སྡེ་ཁྱོ་དགུ་
ཡང་དྲེགས་པ་དོན་གཉིས་ཀྱི་གཙོ་བོ་བརྒྱད་དེ། དེ་ཡང་ལྷ་སྲིན་སྡེ་བརྒྱད་དུ་གྲགས་
པ། ལྷ་དང་། སྲིན་པོ་དང༌། གནོད་སྦྱིན་དང་། གཤིན་རྗེ་དང་། ཀླུ་དང་། གཟའ་
དང༌། རྒྱལ་པོ་དང་། བདུད་དང་བརྒྱད། བཙན་སྐྱ་ཟླ་བ་རྡོ་རྗེ་དང་དགུ་ཡིན་པའི་ཕྱི་
མ་འདི་དམ་ཅན་རྡོ་རྗེ་ལེགས་པ་ཡིན་ཏེ། དཔལ་ཆེན་ཀརྨ་པཀིས་ལྷ་མོའི་རྒྱུད་ཀྱི་
མཚམས་སྦྱོར་དུ་བཙན་སྐྱ་ཟླ་བ་རྡོ་རྗེ་དང༌། རྡོ་རྗེ་ལེགས་པ་ཐ་དད་མེད་པ་ཡང་
དཔལ་ལྷ་མོའི་མཛའ་སྡེ་ཡིན་པ་སྟེ། ཞེས་གསུངས་ཤིང་། ཡཀ་ཀཱ་ལ་ནི་དྲེགས་པ་
དོན་གཉིས་ཀྱི་ནུབ་ཀྱི་གཙོ་བོ་དེང་སང་མངོན་རྟོགས་ཆེན་མོར། ནུབ་ཀྱི་རྩིབས་ལ་
ཕན་ཚུན་བསྣོལ་བའི་རོ་དང་པད་ཉིར་ཧཱུཾ་ལས་གྲི་གུག་ཧཱུྃ་གིས་མཚན་པ་ལས་བྱུང་
བའི་དུར་ཁྲོད་ནག་པོ་ཞེས་སོགས་འབྱུང་བ་འདི་གའོ། །དེང་སང་གི་མངོན་རྟོགས་

ཞལ་གཟིགས་ལ་བརྟེན་པ། 225
ཆེན་མོར་དྲེགས་པའི་གཙོ་བོ་གཞན་རྣམས་ལ་འཁོར་རེས་བསྐོར་བའི་མཚན་སོ་སོར་
སྨོས་ལ། འདི་ལ་མ་སྨོས་པ་ཁ་དོག་དང་ཕྱག་མཚན་རང་དང་མཚུངས་པའི་འཁོར་གྱི་
གཙོ་བོ་བརྒྱད་ཀྱིས་བསྐོར་བ། ཞེས་འབྱུང་བ་ཡང་། གྲུབ་ཆེན་ཀརྨ་པས་མཛད་པའི་
དྲེགས་པ་དགུའི་སྒྲུབ་ཐབས་སུ་ནག་པོ་འགུགས་བྱེད་ཆེན་པོ་སོགས་དབུགས་ལེན་
ཡབ་བརྒྱད་ཀྱི་མཚན་སྨོས་སྣང་བས་ཀྱང་གཙོ་བོ་ཉིད་འཁོར་གྱི་ཚུལ་དུ་བཞུགས་པ་
བསྟན་པའོ། །
གཉིས་པ་ནི། ཡབ་ཡུམ་ཞལ་སྦྱོར་ལ་འཇིག་རྟེན་གྱི་མགོན་པོ་དྲེགས་བྱེད་བེར་
ནག་ཅན་ཞེས་མཚན་དུ་གསོལ་བ་སྟེ། འདི་ལ་གསང་སྒྲུབ་ཀྱི་སྐབས་སུ། ཡབ་
མགོན་པོ་དར་ནག་གི་འཇོལ་བེར་ཅན་ལ། ཡུམ་རྡོ་རྗེ་བདེ་མ་གྲི་ཐོད་འཛིན་པས་
ཡབ་ལ་འཁྱུད་པ། བཅོམ་ལྡན་རྡོ་རྗེ་བདེ་མས་ཡང་དག་འཁྱུད། །ཅེས་བསྟོད་པར་
གསུངས་པ་ལྟ་བུ་ཡབ་གཙོ་བོ་བྱས་པ་འབྱུང་བ་ནི་སྤྱིར་བཏང་ཡིན་ལ། དམིགས་
བསལ་མན་ངག་གི་ཟབ་གསང་ཡེ་ཤེས་དང་ལས་འཇིག་རྟེན་གསུམ་དབྱེར་མེད་པ།
ཡབ་ཡུམ་ཐབས་ཤེས་གོ་བཟློག་ཏུ་མཛད་པ་ནི་རྣལ་འབྱོར་མ་རྒྱུད་དང་། གཉིས་
མེད་དུས་འཁོར་གྱི་དགོངས་པ་མཆོག་སྒྲུབ་པའི་མྱུར་ལམ་མན་ངག་ཤིན་ཏུ་སྦས་
པར་བཞུགས་པའི་དགོངས་པ་སྟེ། ཕྲིན་ལས་རྣམ་བཞི་མྱུར་དུ་འགྲུབ་པའི་མན་ངག་
ཁྱད་པར་དུ་འཕགས་པ། ཡེ་ཤེས་དང་འཇིག་རྟེན་པའི་རྒྱུད་བཅོ་བརྒྱད་ཀྱི་དགོངས་
པ། མན་ངག་གི་གནད་བསྡུས་པ་ཌོམྦྷི་ཧེ་རུ་ཀ་ཉིད་ལ་མ་མགོན་གྱིས་ལུང་བསྟན་
བྱུང་ནས་མཛད་པ། རྗེ་ཏེ་ལོ་ནཱ་རོ་ནས་རྗེ་མར་པ་ལས་བརྒྱུད་པའི་མགོན་པོའི་སྙན་
བརྒྱུད་ལྷོ་བྲག་མགོན་པོའི་རྒྱ་གཞུང་དུ་གྲགས་པའི་མན་ངག་གི་སྙིང་པོ་མགོན་པོ་
དཔག་བསམ་ཆར་འབེབས་ལས་གསུངས་པ། <འདིའི་རྒྱུ་མཚན་གསལ་བར་འོག་ཏུ་
བཤད་ཡོད། མཆན།> རྗེ་ཀརྨ་པཀྴིས་གསལ་བར་རྩལ་འདོན་དུ་མཛད་པ་ནི། དེང༌

226 ཡེ་ཤེས་མགོན་པོའི་ལོ་རྒྱུས།
སང་མངོན་རྟོགས་ཆེན་མོའི་གཙོ་བོར་འབྱུང་བ་འདི་ཉིད་དེ། འདིའི་སྒྲུབ་ཐབས་རྗེ་
ཀརྨ་པ་ཉིད་ཀྱིས་མཛད་པ་མ་མགོན་ཞལ་སྦྱོར་དུ་གསང་བ་ཉེ་བར་སྒྲུབ་པ་ཞེས་པ་
བཞུགས། འདི་ཤིན་ཏུ་ཟབ་པའི་མན་ངག་མཐར་ཐུག་ཡིན་པའི་རྒྱུ་མཚན་ཡང་ཟབ་
མོ་ནང་དོན་ལས།
སྐྱེས་བུ་ཐབས་ཏེ་སེམས་ཤེས་རབ། །
བུད་མེད་ཤེས་རབ་སེམས་ནི་ཐབས། །
ཞེས་གསུངས་པའི་དོན། དུས་འཁོར་རྩ་རྒྱུད་ལས།
ཉིན་མོ་ཉི་མ་རྡོ་རྗེ་རྡུལ། །
བསམ་པའི་ཕྱེ་བས་མཚན་མོ་ཟླ། །
ཁུ་བ་པདྨ་དེ་དག་གཅིག །
དུས་ཀྱི་འཁོར་ལོ་བདེ་ཆེན་པོ། །
ཞེས་གསུངས་ཏེ། ཐབས་ཤེས་ཀྱི་རིམ་པ་སྤྱིར་བཏང་ལྟར་ན་ཉིན་མོ་ཉི་མ་ཐབས་
ཡིན་པས་རྡོ་རྗེ་དང་ཁུ་བ་ལྷན་ཅིག་པ་དང་། མཚན་མོ་ཟླ་བ་ཤེས་རབ་ཡིན་པས་པདྨ་
དང་རྡུལ་ལྷན་ཅིག་པར་རིགས་པ་ལས། འདིར་དེ་ལྟར་མ་ཡིན་པར་བསམ་པའི་
དབང་གིས། ཞེས་གསུངས་པ། སྐྱེས་བུའི་ལུས་ཐབས་ཡིན་ཀྱང་སེམས་ཤེས་རབ་ལ་
གནས་པའི་རྟེན་འབྲེལ་གྱི་གནད་འཆིང་བ་ལ་ཐབས་ཤེས་གོ་བཟློག་པ། ཉིན་མོ་ཉི་
མ་རྡོ་རྗེ་རྡུལ་བཞི་ལྷན་ཅིག་པ་དང༌། མཚན་མོ་ཟླ་བ་ཁུ་བ་པདྨ་བཞི་ལྷན་ཅིག་པར་
གསུངས་སོ། །རྒྱུ་མཚན་དེས་ན་ཡབ་ཀྱིས་ཡུམ་གྱི་ང་རྒྱལ་འཛིན་པ་དང་། ཡུམ་གྱིས་
ཡབ་ཀྱི་ང་རྒྱལ་འཛིན་པ་ནི་ཐབས་ཤེས་གནད་འབབ་ཀྱི་ཟབ་གནད་བླ་ན་མེད་པ་

ཞལ་གཟིགས་ལ་བརྟེན་པ། 227
ཡིན་པས་རྫོགས་རིམ་མཐར་ཐུག་རླུང་སེམས་དབྱེར་མེད་དུ་ཡང་། བསྐྱེད་རིམ་ལྷན་
ཅིག་སྐྱེས་མ་ཞེས་སྐྱེས་པས་ཡུམ་གྱི་ང་རྒྱལ་འཛིན་པ་འབྲས་བུས་རྒྱུ་ལ་རྒྱས་གདབ་
ཀྱི་ཟབ་ལམ་བླ་ན་མེད་པར་གསུངས་ཏེ། རྒྱལ་དབང་མི་བསྐྱོད་ཞབས་ཀྱིས། འདིར་
བསྐྱེད་པའི་རིམ་པ་ལ་བཅོམ་ལྡན་འདས་ཡབ་ཀྱི་དཀྱིལ་འཁོར་དང་ཡུམ་གྱི་དཀྱིལ་
འཁོར་གཉིས་ལས། སྐྱེས་པས་ཡབ་ཀྱི་དཀྱིལ་འཁོར་ལ་གཙོ་བོར་ང་རྒྱལ་འཛིན་པ་
དང༌། བུད་མེད་ཀྱིས་ཡུམ་གྱི་ང་རྒྱལ་འཛིན་པ་གཙོ་ཆེ་ན་ཡང་བཟློག་པའི་བསྒོམ་པ་
ནི། སྔགས་ཀྱི་ཐེག་པ་འདིར་བསྒྱུར་བ་གཉེན་པོར་བྱེད་པས་ལམ་མྱུར་བའི་ཆེ་བ་
ཡིན་ལ། དེ་ཡང་ངོ་བོ་ཉིད་ལ་ངོ་བོ་ཉིད་ཀྱིས་རྒྱས་འདེབས་པ་ནི་སྐྱེས་པས་ཡབ་ཀྱི་
དཀྱིལ་འཁོར་བསྒོམ་པ་བསྐྱེད་རིམ་དཀྱུས་མ་ཡིན་ལ། ཐབས་ལ་ཤེས་རབ་ཀྱིས་
རྒྱས་བཏབ་པ་ནི་འབྲས་བུ་ལ་རྒྱུ་ཡིས་རྒྱས་བཏབ་པ་ཡིན་པས་རྒྱུའི་ནུས་པ་གོང་དུ་
འཕེལ་བའི་ཆེད་ཀྱི་སྐྱེས་པས་ཡུམ་གྱི་དཀྱིལ་འཁོར་པའི་ང་རྒྱལ་འཛིན་པ་ནི་བསྐྱེད་
རིམ་པའི་བོགས་འབྱིན་བླ་ན་མེད་པ་ཡིན། ཞེས་བཀའ་བསྩལ་ཏོ། །
དེ་ལྟར་གཞི་ལམ་གྱི་རྟེན་འབྲེལ་ཟབ་མོའི་གནད་འཆིང་བའི་ཚུལ་དེ་ལྟར་
འབྲས་དུས་སུ་ཁ་སྦྱོར་ཡན་ལག་བདུན་ལྡན་ཐབས་ཤེས་གོ་བཟློག་གི་ལོངས་སྐུར་
བཞེངས་པ་འབྱུང་བའང་གདུལ་བྱ་མཆོག་རྣམས་བྱིན་གྱིས་རློབ་བྱེད་དུ་གཞི་ལམ་
འབྲས་བུ་དབྱེར་མེད་ཀྱི་རྟེན་འབྲེལ་ལས་ཡིན་ནོ། །ཚུལ་འདི་ཀ་བཞིན་ཨིནྡྲ་བྷུ་ཏཱི།
བར་པས་རྗེ་དུས་མཁྱེན་ལ་དངོས་སུ་གདམས་པ་རྣམས་གཞི་རྒྱུད་གྲོལ་གྱི་བསྐྱེད་
རིམ་ལའང་། ཡུམ་རྡོ་རྗེ་རྣལ་འབྱོར་མ་སྐུ་མདོག་དམར་མོ་ཞལ་བཞི་ཕྱག་བཅུ་
གཉིས་ཀྱི་རྩ་ཕྱག་གཉིས་གྲི་གུག་དང་ཐོད་ཁྲག་འཛིན་པས་ཡབ་ལ་འཁྱུད་ཅིང་ལྷག་
མ་ཕལ་ཆེར་ཡབ་ཀྱི་བཞིན་དུ་བསྒྲེང་བ་ལ། ཡབ་འཁོར་ལོ་སྡོམ་པ་སྐུ་མདོག་སྔོན་པོ་
ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པས་ཕར་འཁྱུད་ཅིང་ཐབས་ཤེས་

228 ཡེ་ཤེས་མགོན་པོའི་ལོ་རྒྱུས།
གོ་བཟློག་གསུངས་པའང་འདི་དང་མཚུངས་སོ། །
འདི་ལ་མཚན་འཇིག་རྟེན་མགོན་པོར་གསོལ་བའི་རྒྱུ་མཚན་ཅི་ཞེ་ན། ཟབ་མོ་
སྦས་པའི་ཚུལ་གྱིས་རེ་ཞིག་ཡཀཱ་ཀཱ་ལས་ཕར་འཁྱུད་པའི་འཇིག་རྟེན་མགོན་པོ་དང་
མཚུངས་པར་སྣང་བ་ལ་དེ་སྐད་དུ་གསོལ་བའོ། །
ཡང་མགོན་པོ་སྐོར་གསུམ་འདི་ལ་ཞལ་གཟིགས་ལ་བརྟེན་པ་ཞེས་ལྷག་པར་
སྨོས་པའི་རྒྱུ་མཚན་ཅི་ཞེ་ན། ཧ་ཧ་སྒྲོག་པར་ཌོམྦྷི་ཧེ་རུ་ཀ་ཆེན་པོ་བཞུགས་པའི་ཚེ་
སྲོད་དུས་སུ་འཇིག་རྟེན་གྱི་ཁམས་ཐམས་ཅད་གཡོ་ཞིང་འགུལ་བའི་ཆོ་འཕྲུལ་
བསྟན་པའི་རྗེས་སུ་ཐོ་རངས་ཡབ་ལེགས་ལྡན་དང་། སྲས་མཆོག་བེར་ནག་ཅན་
འཁོར་འཇིག་རྟེན་མགོན་པོས་བསྐོར་བ་གཟིགས་པའི་ཚེ་སྲས་མཆོག་བེར་ནག་ཅན་
དེང་སང་ཞལ་གཟིགས་སུ་གྲགས་པ་ཤིན་ཏུ་ཁྲོས་པ་གདོང་པ་གསུམ་པའི་ཚད་ཅན་
འདི་ལྟ་བུ་གཟིགས་པས་ཞལ་གཟིགས་མར་གྲགས་པ་ཡིན་ལ། དེ་ཕྱིན་དུའང་ལྷོའི་
བརྒྱུད་པའི་བཀའ་བབ་ནས་དཔལ་ཏེ་ལོ་ནཱ་རོ་མར་པ་ལ་བཀའ་བབ་པ་ལའང་།
བསྐྱེད་རིམ་བསྒོམ་པའི་སྐུའི་རྣམ་པ་འདི་ག་བཞིན་བཞུགས་པ་ཡིན་ལ། སྐུ་བྲིས་
འབུར་ནི་མན་ངག་སྙན་བརྒྱུད་ཡིན་པའི་གནད་ཀྱིས་ཤིན་ཏུ་གསང་བས་མངོན་གྱུར་
དུ་མ་བྱོན་ཏེ། དཔེར་ན་རྒྱ་གར་དུ་བདེ་དགྱེས་ཡབ་ཡུམ་སོགས་ཡི་དམ་ཞལ་སྦྱོར་གྱི་
རྣམ་པ་འདི་དག་ཐུན་མོང་བའི་སྐྱེ་བོས་མི་མཐོང་ཞིང་རྣལ་འབྱོར་པ་ནང་དུ་ཡང་རེས་
འགའ་ལས་ཤིན་ཏུ་སྦ་བར་བཞུགས་པར་གྲགས་པ་བཞིན་དུའོ། །ཌོམྦྷི་ཧེ་རུ་ཀས་ཇི་
ལྟར་གཟིགས་པ་བཞིན་དེ་ཉིད་དངོས་སུ་བྱོན་པ་རྗེ་མར་པས་ཀྱང་ཞལ་གཟིགས་
ཤིང་། དེ་ག་ལྟར་རྗེ་མི་ལ། དྭགས་པོ། དུས་མཁྱེན་སོགས་ཀྱིས་ཀྱང་གཟིགས་ལ།
ལྷག་པར་རྗེ་མར་པ་ཉིད་བསམ་བཞིན་དུ་སྤྲུལ་པའི་སྐུར་བསྟན་པ་རྗེ་འགྲོ་མགོན་
རས་ཆེན་མཚོ་རོང་ན་བཞུགས་པའི་དུས་སུ་བོན་པོ་དང་འགྲས་ནས་མཐུ་འགྲན་པའི་

ཞལ་གཟིགས་ལ་བརྟེན་པ། 229
ཚེ་ཉི་མ་ཕྱི་དྲོ་ཞིག་དཔལ་མགོན་པོ་བེར་ནག་ཅན་བཟོང་ཕྲག་ཕུད་ཅིང་ཕྱོགས་བཅུའི་
མགོན་པོའི་འཁོར་གྱིས་བསྐོར་བ་ཤིན་ཏུ་དྲག་ཏུ་ཁྲོས་པ་འདི་ལྟ་བུའི་ཚུལ་གྱིས་ལ་
རལ་ཐང་ཅོག་ཏུ་བོན་མཁར་དང་བྱ་ཁྲི་གཉིས་དུས་གཅིག་ཏུ་ཕྱག་གི་གྲུ་ཁུག་ཏུ་
བཅུག་ནས་བཅད་པ་གཟིགས་པས་གཞན་སྣང་དུ་རླུང་དམར་འཚུབས་མ་ཆེན་པོ་
བྱུང་ནས་ནགས་ཚལ་ཐམས་ཅད་དང་། མཁར་དང་བྱ་ཁྲི་ཐམས་ཅད་རྩ་བ་ནས་
བསྐྱེལ་ཏེ་མི་ཕྱུགས་བདུན་ཅུ་ཙམ་བསད་པ་དང་། དཔལ་ལྷ་སྟེང་གི་འགྲོ་མགོན་
ཕུག་ཏུ་བཞུགས་དུས་དེའི་ཕ་རི་ན་བོན་པོའི་སྡེ་ཆེན་པོ་ཡོད་པས་ཁོང་རྣམས་ཀྱིས་
སྔར་བོན་པོ་བརླག་པ་མ་འདོད་ནས་མཐུ་འགྲན་བྱེད་ཟེར། བོན་པོ་ནུས་པ་ཅན་
དགུས་འགྲོ་མགོན་ཕུག་གི་ཉེ་ལོགས་གཡས་དེར་ཕུག་པ་ཆེ་བ་ཞིག་ཡོད་པར་མཐུ་
བསྒྲུབ་པ་ན་ནུབ་གཅིག་མི་ནག་པོ་ཆེན་པོ་ཞིག་གིས་ཕུག་པའི་སྒོ་ལ་ཚད་འཇལ་བ་
འདྲ་བ་བྱེད་པའི་ཉམས་སྣང་བྱུང་ཙ་ན་ཕྱི་དེ་ནངས་པར་བྲག་ལེབ་ཆེན་པོ་ཞིག་གིས་
སྲུབ་ཅུང་ཟད་ཙམ་ཡང་མེད་པར་ཕུག་པའི་སྒོ་རྩར་རྒྱུགས་སུ་བཅད་དེ་བོན་པོ་དགུ་
པོ་གསོན་སྐམ་དུ་བསྒྲལ། དེ་དང་དུས་མཉམ་དུ་ཕ་རིའི་བོན་དགོན་ཆེན་པོའི་རྒྱབ་རི་
ཉིལ་ནས་ཐམས་ཅད་གཏིབ་འོག་ཏུ་མནན་ཏེ། དེང་སང་ཡང་ཕུག་སྒོ་བཅད་པ་དང་
རི་ཉིལ་བས་མནན་ཤུལ་ཤིན་ཏུ་གསལ་བར་བལྟ་རྒྱུ་ཡོད། དེ་དུས་ཀྱང་སྨར་ཁམས་
དང་གནས་ནང་གཉིས་ཀར་ཁྱབ་པའི་མགོན་པོ་དར་ནག་གི་འཇོལ་བེར་ཅན་སྤྲིན་
ལྟར་གཏིབས་པ་གཅིག་ལ་ལྷ་མ་སྲིན་སྡེ་བརྒྱད་ཀྱིས་བསྐོར་བ་ཤིན་ཏུ་ཁྲོས་པ་འདི་
ལྟ་བུ་གཟིགས་ཏེ། ངས་ཁྱོད་ཀྱི་བསྟན་པ་ལ་གནོད་པ་རྣམས་བསྒྲལ་ཡོད་ཀྱི་ང་ལ་
བསྟོད་པ་གཅིག་ཀྱང་གྱིས། གཏོར་མ་རྒྱ་ཆེན་པོ་ཡང་ཕུལ་ཅིག་གསུང་བྱུང་བ་ལ་
མཆོད་པ་རྒྱ་ཆེན་པོ་དང་། ཧཱུཾ། བདག་ནི་དམ་ཅན་སྒྲུབ་པ་པོ། །ཁྱོད་ནི་ཆོས་སྐྱོང་
དམ་ཚིག་སོགས་ཀྱིས་བསྟོད་པ་མཛད་པ་གསུངས་སོ། །

230 ཡེ་ཤེས་མགོན་པོའི་ལོ་རྒྱུས།
ཁྱད་པར་གྲུབ་པའི་དབང་ཕྱུག་དཔལ་ཀརྨ་པཀིས་འདི་ལྟ་བུ་གཟིགས་པ་ནི།
ལོ་རྒྱུས་ཉིད་མཛད་ལས། བླ་མ་ཀརྨ་པས་ཆོས་སྐྱོང་འདི་བསྒྲུབས་པ་ལས་ས་སྟོད་ཀྱི་
སེལ་ཀོ་དགོན་པར་བཞུགས་པའི་དུས་སུ་ཆོས་སྐྱོང་གི་ཞལ་གནམ་ས་ཕྱེད་པ་གཅིག་
ཉི་མ་གཅིག་ཙམ་ལ་སྣང་བ་བྱུང་། སྤྱན་ཀུན་ཉི་མ་ཤར་བ་ཙམ་འོད་ཟེར་བསམ་གྱིས་
མི་ཁྱབ་པ་འཁྲིགས་ཤིང་འདུག ཞལ་ནས་ཧཱུྃ་འབྲུག་སྒྲ་ལྟར་སྒྲོགས་ཤིང་སྣང་སྲིད་
ཟིལ་གྱིས་གནོན་པའི་ཕྲིན་ལས་དཔག་ཏུ་མེད་པ་བྱུང་གསུང་བ་གཅིག་བྱུང་། ཞེས་
བཀའ་བསྩལ་པ་ལྟར་དང་། གནས་སྐབས་གཞན་དུ་ཡང་། སྐྱ་ཡུལ་དཔལ་འབར་
གྱིས་ལམ་རྒྱ་མ་བརྩིས་པའི་དུས་མགོན་པོ་དྲག་ཏུ་ཆད་པས། བུ་འབོར་དང་སྨར་
ཁམས་ཁྱབ་པ་ཙམ་གྱིས་མགོན་པོ་རབ་ཏུ་ཁྲོས་པའི་ཤངས་ནས་རླུང་ནག་སྦྲིད་པ་
གཟིགས་པ་དང་། ཧོར་ཡུལ་དུ་བཞུགས་པའི་དུས་མགོན་པོ་བེར་ནག་ཅན་ཁམས་
གསུམ་ཁྱབ་པ་ཙམ་ཞབས་ཡ་གཅིག་བཞག་ན་འཛམ་བུའི་གླིང་དུ་མི་ཤོང་བ་ཙམ་
གཟིགས་པ་དང་། མཚུར་ཕུར་བྱི་ལོ་ཟླ་བ་དྲུག་པའི་ཉེར་དགུའི་ནུབ་དཔལ་མགོན་
བེར་ནག་ཅན་རལ་པས་ནམ་མཁའི་དབྱིངས་ལ་སླེབས་པ། དར་ནག་གི་འཇོལ་བེར་
གྱིས་འཛམ་བུའི་གླིང་ཁྱབ་པ་ཙམ། སྙིང་གི་ཕྲེང་བ་སེ་རལ་ཁར་ཁུར་བ། ཁྲོ་གཉེར་
རབ་ཏུ་འབར་བ་གཟིགས་པ་སོགས་ཏེ་མདོར་ན་དེ་ལྟ་བུ་ཡང་ཡང་གཟིགས་པའི་
ལན་གཅིག་དར་ནག་པོ་ལ་ཞལ་ཇི་ལྟར་གཟིགས་པའི་སྐུའི་སྣང་བརྙན་བཀོད་པར་
མཛད་པ་གདུལ་བྱས་ལྟ་བའི་དུས་ལ་མ་བབས་པས་སུས་མཐོང་བ་ཀུན་བརྒྱལ་བ་
དང༌། ཁྲག་སྐྱུག་པ་སོགས་བྱུང་ཞིང་། དགྲ་ཕྱོགས་སུ་འཕྱར་བ་ཙམ་གྱིས་དགྲ་བོ་ཁ་
ཕུད་དུ་གཏོང་བ་བྱུང་བས་ཕུད་དར་ནག་པོར་གྲགས་པ་དེ་ན་བཟས་ལེགས་པར་
གཏུམས་པའི་ཕྱི་ཕྱག་རྒྱས་མནན་ནས་ཤིན་ཏུ་གཉན་པར་བཞུགས་པ་ནི། རྒྱལ་བ་
རང་བྱུང་ཞབས་སོགས་ཀརྨ་པ་རིམ་བྱོན་ཐམས་ཅད་ཀྱི་ཐུགས་དམ་རྟེན་འབྲལ་སྤང་

ཞལ་གཟིགས་ལ་བརྟེན་པ། 231
མཛད་པ། རྗེ་རོལ་པའི་རྡོ་རྗེ་ནས་བཟུང་རྒྱབ་ཆ་མཛད་དེ་ཆིབས་རགས་ཀྱི་དུས་སུ་
ཡང་། སྐུའི་མདུན་རང་དུ་འགྲོ་བ་དང་། བཞུགས་པའི་དུས་སུ་དབུ་སྔས་སམ། དབུ་
ཞྭའི་སྒམ་ཐོག་ཏུ་བཞུགས་པ་དེང་སང་དུའང་ཕྱག་ལེན་དུ་ཡོད་པ་འདིའོ། །དེ་ནས་
རྗེ་བདུན་པ་རང་བྱུང་ཀུན་མཁྱེན་ཆོས་གྲགས་རྒྱ་མཚོའི་བར་དུ་སྐུ་གཟུགས་འདི་ལྟ་
བུ་བཞེངས་པར་མ་མཛད་ཅིང་། རྗེ་དེས་ལན་འགར་ཞལ་གཟིགས་ཚེ་སྐུ་གཟུགས་
བྲིས་འབུར་མཛད་པར་བཞེད་ནས་ཆོས་སྐྱོང་ལ་གནང་བ་གསོལ་བས་དུས་ལ་
བབས་པའི་མཚན་མ་གཟིགས་པར་བརྟེན། གདན་ས་ཆེན་པོ་འོག་མིན་ཀརྨའི་
མདུན་རི་ནགས་ཚལ་ཅན་གྱི་རྩེ་མོ་དགའ་བྱེད་སྒང་ཞེས་བྱ་བར་སྐུ་མཚམས་ལ་
བཞུགས་པའི་ཚེ། ཐོག་མར་མགོན་པོ་གྲི་གུག་མའི་རྩ་བ་ཡིན་པའི་དབང་དུ་མཛད་
ནས་བེར་མེད་པའི་གཅེར་བུ་གྲི་ཐོད་འཛིན་པའི་སྐུ་ཞལ་གཟིགས་ཀྱི་ཆག་ཚད་དང་
མཐུན་པར་བཞེངས་པར་མཛད་དེ། དེ་ཡང་ཞལ་གཟིགས་ལྟར་ཤིན་ཏུ་ཁྲོས་པ་ཡིན་
པའི་རྒྱུ་མཚན། པཎྜི་ཏ་ཆེན་པོ་ས་མནྟ་ཤྲཱིས་མཛད་པའི་སྒྲུབ་ཐབས་དེ་ཉིད་དང་། རྭ་
ཆོས་རབ་ཀྱིས་བསྒྱུར་བར། གྲི་གུག་ས་བོན་དང་བཅས་པ་ཡོངས་སུ་གྱུར་པ་ལས་
ཞལ་གཅིག་ཕྱག་གཉིས་པའི་ནག་པོ་ཆེན་པོ་གཡས་གཡོན་གྱི་ཕྱག་གཉིས་གྲི་གུག་
དང་ཐོད་ཁྲག་འཛིན་པ། ཟླུམ་ཞིང་དམར་ལ་འབར་བས་འཇིགས་པར་བྱེད་པའི་
སྤྱན་གསུམ་པ། མཆེ་བ་གཙིགས་པ། རྔམ་པའི་ཞལ་ནས་ཁྲག་འཛག་པ། དཔྲལ་
བའི་ཁྲོ་གཉེར་རབ་ཏུ་བསྡུས་པ། དབུ་སྐྲ་ཁམ་པ་གྱེན་དུ་བརྫེས་པ། ཐོད་སྐམ་ལྔས་
དབུར་བརྒྱན་པ། མི་མགོ་རློན་པས་དོ་ཤལ་བྱས་པ། ལོ་བཅུ་དྲུག་པའི་ཆ་བྱད་གཅེར་
བུ་སྦོམ་ཞིང་ཐུང་བ། ལྟོ་བ་ཐུར་དུ་འཕྱང་བ། མཚན་མ་གྱེན་དུ་བསྒྲེང་བ། ཀླུ་བརྒྱད་
ཀྱིས་བརྒྱན་པ། ཞེས་འབྱུང་བ་དང་། རྗེ་བཙུན་མི་ཏྲ་ཛོ་ཀིས་མཛད་པའི་སྒྲུབ་ཐབས་
དེ་ཉིད་དང༌། ཁྲོ་ཕུ་ལོ་ཙཱ་བ་ཆེན་པོས་བསྒྱུར་བ་ལས་དཔལ་ནག་པོ་ཆེན་པོ་ཞལ་

232 ཡེ་ཤེས་མགོན་པོའི་ལོ་རྒྱུས།
གཅིག་ཕྱག་གཉིས་པ། <མངོན་རྟོགས་འདི་དང་སློབ་དཔོན་ཨ་བྷ་ཡས་མཛད་པའི་སྒྲུབ་
ཐབས་ཀུན་ལས་བཏུས་པ་དེང་སང་རྒྱ་མཚོར་གྲགས་པ་ལས་གསུངས་པ་གཉིས་གཅིག་པར་སྣང་།
མཆན།> མདོག་ནག་པོ་སྤྱན་གསུམ་པ་འབར་བ་ཆེན་པོ། ཕྱག་གཡས་པ་གྲི་གུག
གཡོན་གྱིས་ཐོད་ཁྲག་འཛིན་པ། མི་མགོའི་རྒྱན་ཅན་སྐྲ་ཁམ་པ་གྱེན་དུ་བསྒྲེང་བ།
སྨ་ར་ཁམ་པ་ཅན་མཆེ་བ་གཙིགས་པས་འཇིགས་པར་བྱེད་པ། ཡན་ལག་ཐམས་
ཅད་ལ་སྦྲུལ་གྱིས་བརྒྱན་པ། བོང་ཐུང་བ། ཞལ་ནས་ཁྲག་འཛག་པ། ཞེས་དང༌། ཇོ་
བོ་ཆེན་པོ་ཨ་ཏི་ཤས་མཛད་པ་པཎྜི་ཏ་དེ་ཉིད་དང༌། ནག་ཚོ་ལོ་ཙཱ་བས་བསྒྱུར་བ་
ལས། ནག་པོ་ཆེན་པོ་ཞལ་གཅིག་ཕྱག་གཉིས་པ། དབུ་སྐྲ་དམར་སེར་གྱེན་དུ་
བརྗེས་པ། མི་མགོ་སྐམ་པོ་ལྔ་ཡི་དབུ་རྒྱན་དང་ལྡན་པ། སྤྱན་གསུམ་དམར་ཞིང་
ཟླུམ་པ། སྐུ་ཐུང་ལ་སྦྲུལ་གྱིས་བརྒྱན་པ། མི་མགོ་ལྔ་བཅུ་རྩ་གཅིག་གིས་ཡན་ལག་
བཞི་ཁེབས་པ། ཕྱག་གཡས་དོན་སྙིང་འགེམས་པའི་གྲི་གུག གཡོན་ན་ཐོད་པ་
གནོད་བྱེད་ཀྱི་ཁྲག་གིས་བཀང་བ་གསོལ་བའི་ཚུལ་གྱིས་བསྣམས་པ་གཅིག་ཏུ་
བསྐྱེད་ལ། ཞེས་གསུངས་པ་རྣམས་ཀྱིས་བསྟན་པ་ཡིན་ནོ། །
དེའི་རྗེས་སུ་མགོན་པོ་བེར་ནག་ཅན་ཞལ་གཟིགས་ཇི་ལྟ་བའི་སྐུ་གཉིས་བཟོ་
བར་མཛད་པའི། དང་པོ་འོག་མིན་ཀརྨར་དེང་སང་རྟེན་གཏོར་མདུན་གྱི་སྒམ་ནང་དུ་
བཞུགས་ཤིང་། གཉིས་པ་སྒར་ཆེན་གྱི་མགོན་ཁང་དུ་རྒྱུན་བཞུགས་མགོན་སྐུ་མེ་
འབར་མ་གྲགས་པ་སྟེ་གསུམ་གའང་བྱིན་རླབས་ཤིན་ཏུ་ཆེ་ཞིང་ངོ་མཚར་བློས་མི་
འཁྱུད་པའི་བཟོ་ཁྱད་ཅན་ནོ། །གཅེར་བུ་གྲི་གུག་མའི་སྐུ་ཡང་དང་པོར་འོག་མིན་
ཀརྨའི་གདན་སར་བཞུགས་པ་ལས་རྒྱལ་ཚབ་རིན་པོ་ཆེ་གྲགས་པ་དཔལ་འབྱོར་
དགུང་ལོ་བཅོ་བརྒྱད་པའི་ཚེ་ཕྱོགས་དེར་ཕེབས་པས་མཇལ་ཞིང་གཟིགས་པ་ན།
མགོན་པོ་དངོས་ཀྱི་གཟིགས་སྣང་དང་བྱིན་རླབས་ཀྱི་མཚན་མ་བྱུང་བར་བརྟེན།

ཞལ་གཟིགས་ལ་བརྟེན་པ། 233
གདན་སར་རྗེ་པཀྴིའི་དབོན་སྲས་ཏཱའི་སི་ཏུ་བསོད་ནམས་རྣམ་རྒྱལ་བཞུགས་པ་དང་
ཐུགས་གཅུགས་པས་སྐུ་དེ་ཐུགས་དམ་རྟེན་དུ་དགོས་ཚུལ་གསུངས་ཀྱང་རྟེན་དེ་
ཁམས་ཆེ་བ་དང་། སྒར་ཆེན་གྱི་ཕྱག་གི་དེབ་ཐེབས་མ་ཡིན་པས་འབུལ་ཐག་མ་ཆོད་
པ་ན། ཕྱིས་བོད་དུ་ཕེབས་པ་ན། རྗེ་མི་བསྐྱོད་ཞབས་ཀྱི་སྙན་དུ་སྐུ་དེ་གནང་དགོས་
པར་གསོལ་བས་བཀའ་བཀྲོལ་ནས་ཁམས་སུ་ཏཱའི་སི་ཏུར་སྐུ་དེ་རྒྱལ་ཚབ་རིན་པོ་
ཆེར་ཕུལ་ཅིག་པའི་བཀའ་ཤོག་དང་། རྒྱལ་ཚབ་རིན་པོ་ཆེ་ཉིད་ཀྱིས་ཀྱང་ཞུ་ཤོག་
འབུལ་སྐྱེལ་དང་བཅས་བང་ཆེན་ཆེད་གཏད་གནང་བ་ན། གདན་ས་ཆེན་པོ་ནས་
ཀྱང་སྐུ་དེ་ཉིད་བསྐུར་བ་གནང་བ་བང་ཆེན་རྣམས་ཀྱིས་གདན་དྲངས་ནས་སྤོ་བོ་
བརྒྱུད་དེ་སོང་བ་ན། གློ་ལམ་དཀར་པོར་ཁུར་མིས་བརྡབ་འཆོས་ནས་ཕྱག་གཡས་
པ་ལ་སྐྱོན་བྱུང་བ་རྒྱལ་ཚབ་རིན་པོ་ཆེས་མཁྱེན་ནས་ང་ལ་དགོས་པའི་སྐུ་འདྲ་རིན་པོ་
ཆེ་ཕེབས་ཀྱིན་ཡོད་ཀྱང་ལམ་དུ་ཕྱག་ཅུང་ཟད་ཆུད་ཟོས་གསུངས་སྐད། དེ་ནས་རྩེ་
ལྷ་སྒང་དུ་སླེབས་པ་ན་ཏཱའི་སི་ཏུ་བསོད་ནམས་རྣམ་རྒྱལ་གྱི་གཅུང་པོ་དྲུང་རྡོ་རྗེ་
གཞོན་ནུ་པས་ཀྱང་མཁྱེན་ནས་ཞལ་ཕྱེ་སྟེ་ཕྱག་གསོ་བར་མཛད་དེ་ཕྱག་ཐམ་གྱིས་
མནན་ནས་བསྐུར་བ་དང༌། རྒྱལ་ཚབ་རིན་པོ་ཆེས་ཀྱང་། ངའི་སྐུ་འདྲའི་ཕྱག་སོས་
ནས་ཡོད་གསུངས། ཕྱིས་ཕྱག་གི་སྦྱར་མཚམས་ཅུང་ཞིག་མངོན་པ་ཙམ་ཡོད་པས་
ལྷ་བཟོ་བས་འདི་སྒྱུར་ལུགས་ལེགས་སུ་བགྱིས་ན་ཞུས་པས་འདི་སྦྱོར་མི་དེ་སུས་
ཀྱང་འགྲན་ཟླ་མེད་པ་ཞིག་ཡིན་པས་འདི་གར་བཞག་ན་བྱིན་ཆེ། ཁྱོད་ཀྱིས་ནུས་
ཀྱང་མི་ནུས་ཆོ་འཕྲུལ་འོང་གསུངས། སླར་ཙནྡན་དཀར་དམར་གྱི་གདན་བྲག་རི།
བཞུགས་ཁང་སོགས་དང་། གསེར་དངུལ་ཟངས་ལྕགས་ཀྱི་ཕྱག་མཚན། མགོ་
ཕྲེང་། གྲི་ཕུབ། ཁྲབ་རྨོག་མཚོན་ཆ་སྣ་ཚོགས་པའི་སྤྱན་གཟིགས་བཟོ་བ་གནང་སྟེ་
བཀུར་སྟི་ཆེར་མཛད། སྐུ་མ་གཤེགས་ཀྱི་བར་དུ་ཐུགས་དམ་རྟེན་མཛད་ཅིང་ཕྱིས་

234 ཡེ་ཤེས་མགོན་པོའི་ལོ་རྒྱུས།
དགུང་ལོ་སོ་གསུམ་པར་མར་སྟོད་བསམ་སྡེར་ཞིང་བརྗེས་པའི་དུས། ཆོས་གྲྭ་ཆེན་
པོ་དགའ་ཚལ་ཀརྨ་གཞུང་ལུགས་གླིང་གི་མགོན་པོ་ཁང་དུ་སྤྱན་དྲངས་ཏེ་རྗེ་ཀརྨ་
པའི་ཕྱག་ཐམ་གྱིས་མནན་ཏེ་དེང་སང་ཡང་བཞུགས་སོ། །དགའ་བྱེད་སྒང་དུ་མགོན་
སྐུ་རྣམས་ཕྱག་བཟོ་མཛད་པའི་ཚེ་ཉིད་ཀྱི་རིགས་བདག་གུ་ཤྲི་རིན་ཆེན་དཔལ་འབྱོར་
དོན་གྲུབ་ཀྱི་ཞལ་སྔ་ནས་སྐུའི་ཕྱག་ཚད་ཡི་གེར་བཀོད་དགོས་ཚུལ་གསུངས་པ་ལྟར་
འགོད་པར་མཛད་པ་ནི་འདི་ཡིན་ཏེ།
སྲིད་ཞིའི་དགོས་འདོད་ཀུན་གྱི་གཏེར། །
བཀའ་བརྒྱུད་བསྟན་པའི་མཛོད་འཛིན་པ། །
རྗེ་བཙུན་བླ་མ་ལ་ཕྱག་འཚལ། །
རྗེ་བཙུན་བཀའ་སྩལ་གནང་བའི་ཕྱིར། །
དཔལ་ལྡན་མགོན་པོའི་སྐུ་ཡི་ཚུལ། །
བདག་གིས་བཟོད་པར་མི་ནུས་ཀྱང༌། །
འབད་དེ་ཇི་ལྟར་ནུས་པ་བྲི། །
དཔལ་ལྡན་ནག་པོ་ཆེན་པོའི་སྐུ་འདྲ་འདིའི་རྣམ་པ་དཔེའི་ཚུལ་ནི། དང་པོ་ཆ་གསུམ་
དུ་བགོས་པའི་ཞལ་གྱི་ཚད་གང་ཡོད་པ་ནི་སྐུ་ལུས་ལའོ། །དེ་བཞིན་དུ་དཔྱི་ནས་
ཞབས་མཐིལ་གྱི་བར་ཡང་ཞལ་ཚད་དེ། ཤིན་ཏུ་ཁྲོས་པ་གདོང་པ་གསུམ། །ཞེས་
སོ། །དབུའི་སྨད་ཞལ་གདངས་པས་ཁྱེར་ཏེ་དཔངས་ལས་རྒྱ་ཆེ་ལ། སྐུའི་དཔངས་
དང་རྒྱ་མཉམ་པའོ། །ཕྱག་ཞབས་ཀྱི་སྐུ་རྣམས་དཀྱུས་ལས་སྦོམས་སུ་ཆེ་ལ། ཕྱག་
ཞབས་ཀྱི་སོར་མོ་རྣམས་འཁྱོག་ཅིང་རྩུབ་པས་གནོད་སྦྱིན་དང་སྲིན་པོ་ཁྲོས་པའམ།
ཆུ་སྲིན་དང་གཅན་གཟན་གདུག་པ་ཅན་སོགས་ཀྱི་སྡེར་མོ་ལྟ་བུ་འཇིགས་པ་ལས་

ཞལ་གཟིགས་ལ་བརྟེན་པ། 235
སེན་མོ་རིང་ཞིང་ཟུར་གསུམ་དུ་རྣོ་ལ་ཆེར་གུག་པས་ཆེས་འཇིགས་པར་བྱེད་པའོ། །
སྐུའི་ལྟོ་བ་ཆེ་ཞིང་འཕྱང་བས་རྗེ་ངར་སྨད་ཀྱི་ཐད་དུ་སླེབས་པ་སྟེ། འདི་རྣམས་སྐུ་
སྤྱིའི་འདོད་ཚུལ་ཆག་ཚད་ཡིན་ལ། དེ་ལ་ཞལ་དཔྲལ་བ་ནི་ཆར་སྤྲིན་རབ་ཏུ་ཁྲོས་
ཤིང་འཁྲུགས་པས་ལང་ལོང་དུ་འདུག་པའི་རི་མོའི་དཔེའོ། །སྤྱན་གཉིས་ནི་ཆར་སྤྲིན་
དེའི་སྟེང་ཞབས་ཀྱི་སྤྲིན་མགོ་མཐོ་དམན་གྱི་མཚམས་སུ་ཉི་མའི་ཆ་སུམ་གཉིས་ཙམ་
མམ་ཕྱེད་ཙམ་མངོན་པ་ལྟ་བུའོ། ། སྤྱན་དབུས་མ་ནི་ཉི་མ་ཟླུམ་པོ་སྤྲིན་ནག་གིས་
མཐའ་བསྐོར་བ་ཅུང་ཟད་ཟབ་པར་མཐོང་བ་བཞིན་ནོ། །ཞལ་གདངས་པ་ནི་ལོག་
འདྲེན་དང་འཇིགས་པ་མཐའ་དག་དང་ཉོན་མོངས་རྣམ་རྟོག་ལས་ཀྱི་ཚོགས་མཐའ་
དག་ལ་ཆེར་གདངས་པས་དབུའི་ཕྱེད་ལྷག་པ་གདངས་པར་གྱུར་ཏོ། །ཚེམས་རྣམས་
ནི་གནམ་ལྕགས་ཀྱི་ཕྲེང་བ་བསྒྲིགས་པ་ལྟ་བུ་ཐམས་ཅད་ཀྱང་ཟུར་གསུམ་པ་རྣོ་ཞིང་
འོད་ཟེར་འབར་བ་དཀར་པོའི་མདངས་དང་ལྡན་ནོ། །མཆེ་བ་ཟླ་ཚེས་ལྟ་བུ་ལ་
དམར་བའི་འོད་ལྡན་ཞིང་རྣོ་ལ་གུག་གོ །ལྗགས་ནི་གློག་ལྟར་འཁྱུག་པ་དཀྱིལ་ཁྲག་
གིས་གོས་པ་སྨུག་ཅིང་ཟུར་མེ་འོད་ལྟ་བུའོ། །ཤངས་ཐུང་ཞིང་སྤུངས་པ་ལས་ཤངས་
ཁུང་ཡངས་པས་འཇིགས་སོ། །དབུ་སྐྲ་ནི་བསྐལ་མེའི་ཁ་དོག་ལྟར་གྱེན་དུ་ཟུར་
གསུམ་གྱིས་ལངས་ཏེ་འབར་བ་ལྟར་གཡེང་ངོ༌། །སྨིན་མ་དང་སྨ་ར་མེ་ལྟར་གྱེན་དུ་
འབར་རོ། །ཨོག་ཚོམ་ཐུར་དུ་ཡང་མེ་ལྟར་དུ་འབར་རོ། །སྤྲིན་ཆེན་ཁྲོས་པའི་སྤྲིན་
མགོའམ། གནོད་སྦྱིན་དང་སྲིན་པོ་ཁྲོས་པ་ལྟ་བུའི་ཕྱག་ཞབས་ཤ་རྒོད་ལོང་ལོང་
མཐོ་དམན་སུལ་ཟབ་བོ། །སྤྱིར་སྐུའི་ཁ་དོག་ནི་དུག་སྦྲུལ་ནག་པོ་གདུག་པ་ཅན་ཁྲོས་
པའམ། མཚན་མོར་ལྕགས་བསྲེགས་ཀྱི་ངར་ཅུང་ཟད་ཡལ་བ་ཁ་ནག་ཅིང་གཏིང་
དམར་བའམ། སྒྲ་གཅན་གདོང་གི་ཁ་དོག་ལྟར་ཤིན་ཏུ་ནག་ཅིང་གཏིང་དུ་མེ་འོད་ལྟ་
བུའི་དམར་མདངས་ཆགས་པའོ། །དེ་ལྟར་ནག་པོ་ཆེན་པོའི་སྐུ་འདྲའི་ཚུལ་འདི་རྗེ་

236 ཡེ་ཤེས་མགོན་པོའི་ལོ་རྒྱུས།
བཙུན་ཆོས་ཀྱི་རྒྱལ་པོ་བླ་མ་རྗེ་དཔལ་འབྱོར་དོན་གྲུབ་ཅེས་མཚན་བརྗོད་པར་
དཀའ་བའི་ཞལ་སྔ་ནས། བདག་གིས་ནག་པོ་ཆེན་པོའི་སྐུ་ཞིག་བཞེངས་པ་དེའི་འདྲ་
ལུགས་ཡི་གེར་བྲིས་ཞེས་གསུངས་པ་ལ་བརྟེན་ནས་ཆོས་གྲགས་རྒྱ་མཚོས་དགའ་
བྱེད་སྒང་དུ་ཡི་གེར་བགྱིས་པའོ། །ཞེས་པའོ། །འདིའི་མཛད་བྱང་ལ་ལྷོ་རོང་ཆོས་
རྫོང་དུ་བྲིས་ཞེས་པ་ཞིག་ཡོད་འདུག་པ་ནི་ཕྱིས་གཞན་ཞིག་གིས་བྲིས་པའི་རང་
འདོད་ཀྱི་རང་བཟོ་སྟེ། གུ་ཤྲི་རིན་པོ་ཆེས་མཛད་པའི་རྣམ་ཐར་ན་དགའ་བྱེད་སྒང་དུ་
སྐུ་དང་ཕྱག་མཚན་མཛད་གསུངས་པ་གསལ་པོར་ཡོད་དེ། དེས་ན་རང་ལུགས་པ་
རྣམས་ཀྱང་འདི་ལྟ་བུ་ལ་རྟོག་དཔྱོད་གང་ཡང་མེད་པར་མགོན་པོ་ཞལ་གཟིགས་མ་
ནི་ཆོས་གྲགས་རྒྱ་མཚོས་མཛད་པ་མ་གཏོགས་དེ་ཡན་ཆད་ལ་མེད་པའོ་སྙམ་པ་ཁོ་
ནར་སྣང་མོད། སྤྱིར་ཀརྨ་པ་རིམ་པར་བྱོན་པ་འདི་ཐམས་ཅད་རྫོགས་པའི་སངས་
རྒྱས་སྤྲུལ་སྐུར་བྱོན་པ་ཤ་སྟག་ཡིན་པས། རྗེ་ཆོས་གྲགས་རྒྱ་མཚོས་ཞལ་གཟིགས་ན་
དེ་གས་གོ་ཆོད་ཅིང་ཁུངས་བཙུན་ལ་དཔང་པོར་འོས་པ་གཞིར་བཅས་ཀྱང་། སྟོན་པ་
འདིའི་བསྟན་པ་ལ་བྱང་ཆུབ་སེམས་དཔའི་ཚུལ་བཟུང་ནས་བསྟན་འགྲོའི་དོན་
མཛད་པ་ན། སྟོན་པ་འདིའི་བཀའ་མདོ་རྒྱུད་བླ་མའི་མན་ངག་དཔང་པོར་མཛད་པ་
མ་གཏོགས་རང་བཟོའི་ཚུལ་མི་སྟོན་པ་འདི་ཆེས་ངོ་མཚར་བླ་ན་མེད་པའི་མཛད་པ་
སྟེ། བཅོམ་ལྡན་བྱམས་མགོན་གྱིས་ཀྱང་། སྟོན་པ་ཉིད་ཀྱི་བཀའ་དཔང་པོར་མཛད་
པ། དེ་ལྟར་ཡིད་ཆེས་ལུང་དང་རིགས་པ་ལ། །བརྟེན་ནས་ཞེས་སོགས་དང་། ཐུབ་
ལ་བསྟེན་ནས་འདི་ནི་རབ་ཏུ་བཤད། །ཅེས་གསུངས་པ་ལྟ་བུའི་ཕྱིར་རོ། །
གལ་ཏེ་རྗེ་ཆོས་གྲགས་རྒྱ་མཚོའི་ཡན་ལ་མེད་པ་དེ་ལྟ་ན། ཌོམྦྷི་ཧེ་རུ་ཀ་ཆེན་
པོས་ཞལ་གཟིགས་པའི་ལོ་རྒྱུས་དང་། དེ་ལ་བརྟེན་ནས་མགོན་པོ་སྐོར་གསུམ་བྱུང་
ཞེས་པ་རྣམ་བཅད་གང་ཡང་མེད་པར་འགྱུར་ལ། རྗེ་འགྲོ་མགོན་རས་ཆེན་གྱིས་སྤྲིན་

ཞལ་གཟིགས་ལ་བརྟེན་པ། 237
ལྟར་གཏིབས་པ་ཞིག་གཟིགས་པ་དང༌། རྗེ་ཀརྨ་པཀཱིས་གནམ་ས་ཁྱབ་པའི་ཞལ་
ཅན་སྤྱན་ཉི་མ་ཤར་བ་ལྟ་བུར་གཟིགས་པ་སོགས་གོང་དུ་སྨོས་པ་རྣམས་དང༌།
གཞན་ཡང་རྒྱལ་བ་རང་བྱུང་ཞབས་ཀྱིས་མཛད་པའི་མགོན་པོའི་ལས་བྱང་རྒྱས་པར།
ནག་པོ་ཆེན་པོ་ཁྲོས་པའི་གཟུགས། །
མཐིང་ནག་ཧ་ལའི་མདོག་ལྟ་བུ། །
ཞལ་གཅིག་པ་ལ་ཕྱག་གཉིས་པ། །
སྤྱན་གསུམ་སྡང་མིག་སྟོང་གསུམ་གཟིགས། །
སྨིན་མ་དམར་པོ་གློག་ལྟར་འགྱུ། །
ཁྲོ་གཉེར་དཔྲལ་བསྡུས་ཁུར་ཚོས་འབུར། །
ཤངས་ནས་རླུང་ནགི་ཁམས་གསུམ་འཁྲུག །
ཞལ་ནས་ཁྲག་འཛག་སྟོང་གསུམ་འགེངས། །
ལྗགས་དམར་འདྲིལ་ཞིང་རྐན་སྒྲ་རྡེབ། །
ཅེས་དང་། མཆེ་བ་ཟུར་གསུམ་བཞི་གཙིགས་པས། །ཞེས་དང་།
ཕྱག་སོར་ལྕགས་ཀྱུ་ལྟ་བུ་སྟེ། །
རྣོ་ཞིང་རིང་ལ་རབ་ཏུ་འགུགས། །
ཞེས་དང་།
དཔལ་ཀ་ཐུང་ལ་གསུས་པ་ཆེ། །
སྐུ་ཆེ་སྦོམ་ལ་ཡན་ལག་རག །

238 ཡེ་ཤེས་མགོན་པོའི་ལོ་རྒྱུས།
དཔའ་བོ་སྒེག་པ་བརྗིད་ལ་གཏུམ། །
རྔམ་ཞིང་ཁྲོ་བས་ཁམས་གསུམ་ཟ། །
ཞེས་སོགས་གསུངས་ཤིང་། དཔལ་མཁའ་སྤྱོད་པས་མཛད་པའི་སྡང་བ་རྣམ་བསྲེག་
དང༌། རྗེ་དོན་ལྡན་ཞབས་ཀྱིས་མཛད་པའི་མགོན་པོའི་ལས་བྱང་ཆེན་མོ་ནས་ཀྱང་དེ་
ལྟར་གསུངས་པ་རྣམས་འདི་ལྟ་བུ་མིན་ན་གཞན་གང་ཞིག་ཡིན། དཔྱོད་ལྡན་གྱིས་
བལྟས་ན་ཤིན་ཏུ་གསལ་བར་གོ་ནུས་པ་འདིའོ། །
གལ་ཏེ་འདི་མ་ཡིན་པའི་ཞལ་གཟིགས་ཡོད་ན་འདིའོ་ཞེས་འབྱུང་རིགས་པ་
ལས་བརྒྱུད་པའི་ལོ་རྒྱུས་དང་གསུང་རྒྱུན་སོགས་གང་ལའང་སྒྲོས་ཙམ་ཡང་མེད་ལ།
རྒྱུད་མགོན་དུ་གྲགས་པ་འདིའོ་ཞེ་ན། འདི་ལ་རྒྱུད་མགོན་ཟེར་བ་ཙམ་ལས་རྒྱུད་
མགོན་དང་ཞལ་གཟིགས་གང་ཡང་མིན་ལ། བརྒྱུད་པ་རིན་པོ་ཆེ་འདིའི་ལུགས་ཀྱི་
རྒྱུད་མགོན་ཡང་ཞལ་གཟིགས་འདི་ག་ཡིན་ཏེ། རྒྱུད་ནས་ཇི་ལྟར་གསུངས་པའི་
མགོན་པོ་དེ་ཉིད་ཌོམྦི་ཧེ་རུ་ཀ་ནས་རིམ་པར་གཟིགས་པ་ལ་ཞལ་གཟིགས་ཞེས་བྱ་
ཡི། རྒྱུད་ནས་གསུངས་པ་དང་མི་མཐུན་པ་ཞིག་ཞལ་གཟིགས་པ་མིན་ནོ། །དེའི་
ཕྱིར་བརྒྱུད་པའི་ལོ་རྒྱུས་སུ། འདི་རྒྱུད་ལ་བརྟེན་པ་དང་། ཞལ་གཟིགས་ལ་བརྟེན་པ་
གཉིས་ཆར་ཡིན་ཞེས་ཡང་ཡང་གསུངས་པའང་དོན་འདི་ཉིད་ལ་དགོངས་པའོ། ། །
འོ་ན་རྒྱུད་མགོན་དུ་གྲགས་པ་མགོན་པོ་གཞན་རྣམས་དང་འདྲ་བ་ཞིག་འདུག་
པ་འདི་གང་ཡིན་སྙམ་ན། ཞལ་གཟིགས་མ་འདི་མན་ངག་སྙན་བརྒྱུད་ཤིན་ཏུ་སྦས་
ཤིང་ཡོངས་སུ་མ་གྲགས་པས་སྐུ་ཡང་རྗེ་ཆོས་གྲགས་རྒྱ་མཚོའི་དུས་མ་གཏོགས་ཐུན་
མོང་གི་ངོར་མ་གྱུར་པས། ཐུན་མོང་གི་ངོར་ཡོངས་གྲགས་དང་མཐུན་པ་ཞིག་གོང་མ་
རྣམས་ཀྱིས་མཛད་པ་ལ་དེ་ལྟར་གྲགས་པ་ཡིན་ནོ། །བོད་དུ་སྙན་བརྒྱུད་ཀྱི་གདམས་

ཞལ་གཟིགས་ལ་བརྟེན་པ། 239
པ་བྱུང་བ་ཙམ་ལ་རྗེ་མར་པ་ནས་བརྒྱུད་པའི་མགོན་པོ་འདིའི་མན་ངག་དང་སྐུ་རྣམས་
གསང་རྒྱ་དམ་པར་བྱུང་སྣང་སྟེ་སྙན་བརྒྱུད་ཡིག་ཆར་བཀོད་པ་ནི་དཔལ་མཁའ་སྤྱོད་
པས་མཛད་པ་ལས་དེ་ཡན་ཆད་ལ་མ་བྱུང་བ་དང་། སྐུ་གཟུགས་རྗེ་ཆོས་གྲགས་རྒྱ་
མཚོའི་བར་ཐུན་མོང་གི་ངོར་མ་བྱུང་བ་སྟེ། ཡུན་དེ་ཙམ་དུ་ཡིག་ཆ་དང་སྐུ་གཟུགས་
སོགས་མ་མངོན་པ་ཡང་ཆེས་ངོ་མཚར་རྨད་དུ་བྱུང་བ་རྟོགས་པ་དོན་བརྒྱུད་ཇི་ལྟ་བ་
ཡིན་པའི་རྟགས་ཡང་དག་པའོ། །
འོ་ན་རྗེ་ཆོས་གྲགས་རྒྱ་མཚོས་སྐུ་གཟུགས་ཐུན་མོང་བས་མཐོང་བར་མཛད་པ་
ཅི་ཞེ་ན། ཀཾ་ཚང་གི་བསྟན་པ་རིན་པོ་ཆེ་འདི་ལ་ལྟོས་པའི་ཡང་འབྲས་བུ་དང་། སྒྲུབ་
པ་དང་། ལུང་གི་དུས་གསུམ་འབྱུང་བའི་རྗེ་ཆོས་གྲགས་རྒྱ་མཚོ་ནས་ལུང་གི་དུས་
ཚུགས་པ་ཡིན་པའི་རྟེན་འབྲེལ་ལས་དེ་ལྟར་གྱུར་པ་ཡིན་ནམ་སྙམ་ཞིང་། འོན་ཀྱང་
འདི་འདྲ་བ་རྣམས་ཤིན་ཏུ་ལྐོག་གྱུར་རྣལ་འབྱོར་མཆོག་རྣམས་ཀྱི་སྤྱོད་ཡུལ་ལས་
གཞན་གྱིས་བརྗོད་པར་དཀའོ། །གཞན་སྙན་བརྒྱུད་དུ་གྲགས་པ་ཐམས་ཅད་སྔ་མོ་
ནས་ཡི་གེར་བཏབ་པས་སྙན་བརྒྱུད་ཟེར་བའི་པོ་ཏི་མང་པོ་དང་ཡིག་ཆས་བོད་
ཁམས་ཁེངས་པ་ཙམ་འདུག་པ་འདི་ཡིན་ལ། འདི་ལྟར་གྱུར་པས་ཅི་ཉེས་ཞེ་ན།
ཀུན་མཁྱེན་བུས་རིམ་ལྔའི་དམར་ཁྲིད་སྙན་བརྒྱུད་ཡི་གེར་བྲི་ཆོག་པ་དགོས་
ཞེས། ཀུན་མཁྱེན་འཕགས་པའི་འོད་ལ་ཞུས་པས། ཁོང་གི་ཞལ་ནས། སྤྱིར་སྙན་
བརྒྱུད་ཀྱི་གདམས་ངག་ཡི་གེའི་རིས་སུ་འགོད་པ་ནི་རྒྱལ་པོ་དམངས་སུ་བབས་
པའམ་གྲོང་དུ་རྒྱུ་བ་འདྲ་སྟེ་ཉེས་དམིགས་ཆེ་ཞིང་གདམས་ངག་གི་མཐུ་དང་ཕན་
ཐོགས་ཆུང་བ་ཡིན། ཡིག་རིས་དེ་བྱུང་ཕན་ཆོད་ལག་ལེན་གྱི་དམར་ཁྲིད་རྩད་མི་
ཆོད་པར་ཡི་གེ་ཐོབ་པས་ཤེས་པར་བྱེད་ཅིང་མཇུག་ཏུ་བཀླག་ལུང་དུ་འགྱུར་བས་
དོན་ལ་གདམས་ངག་གི་རབས་ཆད་དུ་འཇུག་པ་ཞིག་འདུག ཅེས་གསུངས་པ་ལྟར་

240 ཡེ་ཤེས་མགོན་པོའི་ལོ་རྒྱུས།
འགྱུར་བའོ། །བརྒྱུད་པ་གཞན་གྱི་མགོན་སྐུ་ཡང་གར་ཐོད་ཐོད་དུ་སྟོན་པ་ཐོག་མ་
ཉིད་ནས་འབྱུང་སྣང་སྟེ། མ་ལྕག་ཀློང་ཆེན་པའི་གུར་མགོན་གྱི་ལོ་རྒྱུས་སུ། གུ་རུམ་
བསེ་འབག་མལ་ལོས་ས་ཆེན་ལ་གནང་བ་ས་ཆེན་གྱི་གྲྭ་པ་བན་ཆུང་རྣམས་ཀྱིས་སྐུ་
དེ་འཆམས་ཤིང་ བྲང་སོ་ཁྲ་པོ་ལའི་བར་དེ་ནས་འོངས་པ་ན་ཚུར་རང་ནས་མགྲོན་པོ་
ཞིག་ཡོངས་པ་ལ་རྩེར་འཕྲད་པ་དེ་ཉིད་དུ་ཁྲོག་བསྐྱུགས་ནས་ཤི། ཕྱིན་ཆད་ཆོས་
སྐྱོང་གཉན་པར་གྲགས་པ་ཐོབ་ཅིང་ས་སྐྱ་གུ་རུམ་དུ་བཞུགས་སུ་གསོལ། ཞེས་བྲིས་
སྣང་བ་དེ་འདྲ་བདེན་ན། དེང་སང་མ་ཎི་པར་གྲགས་པའི་འབག་འཆམས་ཀྱིས་ལྟོ་
འཚོལ་བ་ཀུན་ཀྱང་འཆམས་དུས་དེར་ཡོལ་བའམ་རྩིག་པའི་པག་ལྟ་བུ་ནས་ཐོན་ཏེ་
སླར་བསྡུ་བ་མ་གཏོགས་རྒྱ་ལམ་ན་འགྲོ་དུས་འབག་མི་གྱོན་ན། ཀླུ་སྒྲུབ་ཀྱི་ཕྱག་
བཟོ་ཡིན་སྐད་པའི་ངོ་མཚར་མཚར་པོ་དང་བཀའ་གཉན་གཉན་པོར་ཁྱེད་ཅག་སྒྲོག་
ཅིང་འདུག་པ་དེ་ལམ་པོ་ཆེར་འཆམ་གྱིན་འགྲོ་བ་ནི། རྒྱུད་ནས་སུ་ཐམས་ཅད་ཀྱིས་
མཐོང་མི་རུང་བར་གསུངས་པ་ལ་རྩིས་གདབ་ནམ་ཡང་མེད་པར་མ་ཟད་ཆོས་སྐྱོང་
ལ་ཡང་དེ་ལས་བརྙས་པ་ཆེ་བ་གཞན་ཅི་ཞིག་བྱ། མགྲོན་པོས་མཐོང་བ་ཙམ་གྱིས་ཤི་
ཟེར་བའི་གཉེན་པོར་བསྒྲུབ་རྒྱུའི་སྒྲུབ་བྱེད་དེ་ཡང་བརྟག་ན། བསྟོད་མི་ཤེས་མཁན་
གྱིས་བསྟོད་པ་བས། །སྨད་མི་ཤེས་མཁན་གྱིས་སྨད་པ་མཆོག །ཟེར་བའི་ཁ་ངག་
བཞིན་དུ་སྣང་སྟེ། བན་ཆུང་དཀོར་ཟན་དམ་མེད་ཁ་ཅིག་གིས་རྩེད་མོའི་སྣང་བས་རྒྱ་
ལམ་ན་འཆམ་ཀྱིན་འགྲོ་བའི་བརྙས་པ་བྱས་པ་ལ་ཆོ་འཕྲུལ་གྱི་རྣམ་པ་ཅི་ཡང་མེད་
པར། ཉེས་མེད་ཀྱི་མགྲོན་པོ་སྡུག་གེ་རང་གར་འགྲོ་བ་ཁྲག་བསྐྱུགས་ནས་འཆིར་
འཇུག་པའི་ཆོས་སྐྱོང་དེ་ནང་པ་སངས་རྒྱས་པའི་ཡེ་ཤེས་པའི་ཆོས་སྐྱོང་ལྟ་ཞོག
འཇིག་རྟེན་པའི་ལེགས་ཉེས་ཀྱི་སྟངས་འཛིན་པ་ཙམ་གྱི་ཆོས་སྐྱོང་ཡང་མིན་པར་དེ་
གས་ཐག་ཆོད་གདའ་བས། འདི་འདྲའི་ལོ་རྒྱུས་ཆོས་སྐྱོང་ལ་བསྟོད་པར་སོང་ངམ་
༡ མ་དཔེ་གཞན་དུ་<བྲང་སོ་ཁུ་པོ་ལའི་བར་>ཞེས་གསལ།

ཞལ་གཟིགས་ལ་བརྟེན་པ། 241
སྨད་པར་སོང་ལེགས་པར་བསམ་དགོས་གདའོ། ། །
གལ་ཏེ་ཆོས་སྐྱོང་གི་སྐུ་དེ་གཉེན་པོ་ཡིན་ན་གྲུབ་ཆེན་པཀཱིའི་ཕྱག་བྲིས་ཀྱི་
མགོན་སྐུ་བཞིན་དུ་མཐོང་བར་མི་རིགས་པའི་དུས་གཞན་སུས་རིག་ཀྱང་ལྟས་ངན་
དང་ཆོ་འཕྲུལ་འབྱུང་ལ། མཐོང་བར་རིགས་པའི་དུས་སྒྲུབ་པ་པོ་ལ་དངོས་གྲུབ་དང་
བྱིན་རླབས་འབྱུང་བ་དེ་ལྟ་བུ་ཞིག་དགོས་པའོ། །དེང་སང་རང་ཉིད་སྐྱོན་གྱི་ཕུང་པོར་
གྱུར་པ་རང་འདོད་བཞིན་མ་མཐོང་བར་གཞན་སྨོད་པ་ལ་ཆེས་རིངས་པའི་གང་ཟག་
ཐོས་པ་ཕྱོགས་རེ་ཙམ་གྱིས་ཁེངས་ནས་ཟབ་གསང་གི་གནད་ལ་མིག་ལྡོངས་པ་
རྣམས་ཞལ་གཟིགས་ཀྱི་མགོན་པོ་འདི་ལྟ་བུ་ལ་རྒྱུད་རྒྱ་གཞུང་གི་ཁུངས་མེད་ཅིང་།
ཕྱག་ཞབས་བྱའི་སྡེར་མོ་ལྟ་བུ། སྐུའི་དབྱིབས་ཀྱང་རིགས་པས་མི་འགྲུབ་པ་ཞེ་སྡང་
བས་ཁ་ཟེར་བ་དག་ཐོས་མོད་ཀྱི། ཁྱེད་ཅག་མ་ཐོས་མ་མཐོང་བ་ཙམ་ལ་མེད་པར་ཁ་
ཚོན་གཅོད་ན་མུ་སྟེགས་རྒྱང་འཕེན་པ་ལྟར་སྨྲ་བ་ལ་ཡིན་ལུགས་བརྗོད་པས་ཅི་བྱ་
མོད་ཀྱང་། ཁྱེད་ཅག་གིས་རྒྱུད་རྒྱ་གཞུང་ཡིན་ངེས་གཅིག་ཙམ་ལའང་མཛུབ་མོ་
འཛུགས་རྒྱུ་མེད་བཞིན་ཡིན་པའི་སྨྱོན་ཧམ་འཆད་པར་བྱེད་པ་ལྟ་ན། ཁོ་བོ་ཅག་རྒྱུ་
མཚན་འཐད་ལྡན་དམ་པའི་ལུགས་བཞིན་བརྗོད་རྒྱུ་ཡོད་པ་ནི་ཅུང་ཟད་བརྗོད་པར་
འོས་ཏེ། མགོན་པོ་སྤྱི་རྒྱུད་ཁྲག་མཚོ་ཁོལ་མར། དེ་ནས་སངས་རྒྱས་ཐམས་ཅད་ཀྱི་
སྐུ་གསུང་ཐུགས་རྡོ་རྗེ་ལས་དཔལ་ནག་པོ་ཆེན་པོ་འདི་ཕྱུང་ངོ༌། །ཞེས་སོགས་ཀྱི་
འཕྲོར། སྐུ་མདོག་ནག་ལ་འཚེར་བ་ནི་རྒྱ་མཚོ་ཆེན་པོ་རབ་ཏུ་དྭངས་པ་ལྟ་བུའོ། །
ཞལ་གཅིག་པ་ནི་འཆི་བདག་དྲག་པོའི་གདོང་ལྟར་ཁྲོས་པའོ། །ཕྱག་གཉིས་ནི་དུག་
ཤིང་གི་སྡོང་པོ་ལྟ་བུའོ། །ཞེས་སོགས་མངོན་རྟོགས་གསལ་བར་གསུངས་པའི་འཆི་
བདག་དྲག་པོའི་གདོང་ལྟ་བུ་ནི་ཤིན་ཏུ་ཁྲོས་པ་ཆར་སྤྲིན་དྲག་པོར་ལྡོངས་པ་འདྲ་
བའི་ཞལ་ཡིན་པར་བསྟན་ལ། དུག་ཤིང་གི་སྡོང་པོ་ནི་ནག་ཅིང་འཁྱོག་པ་རྩུབ་པ་

242 ཡེ་ཤེས་མགོན་པོའི་ལོ་རྒྱུས།
ཡིན་པས་ཕྱག་འདི་ལྟ་བུ་ཡིན་པ་གསལ་བར་བསྟན་ཅིང་། དེ་བཞིན་དུ་མགོན་པོ་
སྤྱི་རྒྱུད་གསང་བ་དངོས་གྲུབ་འབྱུང་བའི་རྒྱུད་ཀྱི་ལེའུ་གཉིས་པར་མངོན་རྟོགས་
གསུངས་པ་ནི།
ལས་ཀྱི་མགོན་པོ་འཇིགས་པའི་གཟུགས། །
གྲུ་གསུམ་ཕོ་བྲང་ལ་གནས་ལ། །
དུར་ཁྲོད་གཞལ་ཡས་འབར་བ་ནི། །
མེ་དཔུང་འབར་བ་ཁྲོས་པའི་དབུས། །
ཞལ་གཅིག་པ་ལ་ཕྱག་གཉིས་པ། །
སྐུ་མདོག་ནག་ཅིང་མཆེ་བ་རྣོ། །
ཡན་ལག་ཐུང་ཞིང་གསུས་པ་འཕྱང་། །
ཐོད་པ་སྐམ་པོས་དབུ་ལ་བརྒྱན། །
སྤྱན་གསུམ་སྡང་མིག་ཁྲོ་ཚུལ་སྟོན། །
བཞིན་བསྒྱུར་མི་སྡུག་ལུས་ཅན་ནི། །
ཕྱག་གཡས་རྡོ་རྗེ་གྲི་གུག་འཕྱར། །
གཡོན་པས་དམ་ཉམས་སྙིང་ཁྲག་གིས། །
ཐོད་པ་བཀང་ནས་གསོལ་བར་མཛད། །
དུག་སྦྲུལ་གདུག་པས་ལྷུ་ཚིགས་བརྒྱན། །
དབུ་སྐྲ་དམར་སེར་གྱེན་དུ་བརྗེས། །
མི་མགོ་རློན་པའི་དོ་ཤལ་བྱས། །
ཞབས་གཉིས་བརྐྱང་བསྐུམ་དོར་སྟབས་ཀྱིས། །

ཞལ་གཟིགས་ལ་བརྟེན་པ། 243
རོ་ཡི་གདན་ལ་བརྫིས་ནས་ཀྱང་། །
དྲག་པོའི་ང་རོ་སྒྲོགས་པས་གནས། །
ཞེས་དང་། ཡང་དེ་ཉིད་ཀྱི་ལེའུ་བཅུ་པར།
དཔལ་ལྡན་ནག་པོ་ཆེན་པོ་ནི། །
ཞལ་གཅིག་པ་ལ་སྤྱན་གསུམ་པ། །
ཕྱག་གཉིས་སྐུ་མདོག་ཤིན་ཏུ་གནག །
དབུ་སྐྲ་ཁམ་ནག་གྱེན་དུ་བརྗེས། །
གཡས་པ་གཤིན་རྗེའི་ལྕེ་འདྲ་བའི། །
གྲི་གུག་རྣོན་པོ་འཛིན་པར་མཛད། །
གཡོན་པས་ཐོད་པ་ཁྲག་བཀང་བསྣམས། །
ཐོད་པས་སྐུ་མཚམས་བཅིངས་པ་དང་། །
ཡན་ལག་ཐུང་ཞིང་རགས་པའི་གཟུགས། །
མཆེ་གཙིགས་འཇིགས་སུ་རུང་བ་སྟེ། །
ལྟོ་འགྲོའི་རྒྱན་དང་རིན་ཆེན་རྒྱན། །
རྒྱུ་མའི་ག་ཤ་སྟག་ལྤགས་ཅན། །
མི་མགོ་རློན་པའི་ཕྲེང་བ་འཕྱང་། །
ཞལ་ནག་ཁྲག་འཛག་གད་རྒྱངས་ཅན། །
ཕྱག་རྒྱ་དྲུག་གིས་སྐུ་ལ་སྤྲས། །
དྲག་པོའི་ཉམས་དང་ལྡན་པ་སྟེ། །

244 ཡེ་ཤེས་མགོན་པོའི་ལོ་རྒྱུས།
ཞེས་འབྱུང་ཞིང་། འདི་ཉིད་ཀྱི་དྲག་པོའི་བརྟག་པ་ལས།
དཔལ་ལྡན་ནག་པོ་ཆེན་པོར་བཞེངས། །
ཞལ་གཅིག་པ་ལ་ཕྱག་གཉིས་པ། །
གྲི་གུག་ཐོད་པ་ལག་ན་འཛིན། །
སྤྱན་གསུམ་མེ་མདག་ཕུང་པོ་འདྲ། །
དབུ་སྐྲ་ཁམ་ནག་གྱེན་དུ་འཁྱིལ། །
རྔམ་པའི་མཆེ་བ་ཤིན་ཏུ་གཙིགས། །
ཁ་ནས་ཁྲག་འཛག་རྒྱུན་མི་འཆད། །
སྟག་གི་ཤམ་ཐབས་རབ་ཏུ་མཛེས། །
ཀླུ་ཆེན་བརྒྱད་ཀྱིས་ཡན་ལག་བརྒྱན། །
བརྒྱ་ཕྱེད་ཐོད་པའི་ཕྲེང་བས་མཛེས། །
ཞེས་དང༌། རྗེ་བཙུན་ནག་པོ་ཆེན་པོ་བཞེངས་ཏེ་ཞལ་གཅིག་པ་ལ་ཕྱག་གཉིས་པ།
སྐུ་མདོག་ཆར་སྤྲིན་མདོག་འདྲ་བ། ཡན་ལག་ཐུང་བ། གཟི་བརྗིད་ཀྱི་གཟུགས་ཤིན་
ཏུ་འཐུག་པ། ཡན་ལག་ཐམས་ཅད་གདུག་པ་སྦྲུལ་གྱིས་བརྒྱན་པ། མཆེ་བ་རབ་ཏུ་
གཙིགས་ཤིང་ཁ་ནས་ཁྲག་འཛག་པ་རྒྱུན་མི་འཆད་པར་གནས་པ། མིག་མེ་མདག་
གི་ཕུང་པོ་འདྲ་བ། ཡེ་ཤེས་ཀྱི་མེ་ཆེན་པོ་རབ་ཏུ་འབར་བ་ཞེས་དང་། དུར་ཁྲོད་ནག་
པོའི་རྒྱུད་ལས།
དེ་ལས་གྲི་གུག་ཧཱུྃ་གིས་མཚན། །
འོད་དུ་ཞུ་བས་མགོན་པོར་གྱུར། །

ཞལ་གཟིགས་ལ་བརྟེན་པ། 245
མདོག་ནག་གཟུགས་ཐུང་གཟི་བརྗིད་ཆེ། །
ཁ་ནས་ཁྲག་འཛག་ཁྲོས་ཙམ་ན། །
རང་གིས་ཡན་ལག་ཤ་གཅོད་བྱེད། །
གཡས་པས་གྲི་གུག་གཡོན་ཐོད་ཁྲག །
སྟག་ལྤགས་རློན་པས་སྨད་དཀྲིས་ཤིང་། །
གཏུམ་པོ་སྤྱན་གསུམ་གསུས་པ་འཕྱང་། །
ཞེས་དང་། རས་བྲིས་བྲི་ཚུལ་གྱི་སྐབས་ནས་ཀྱང༌། །
ཉི་མའི་དཀྱིལ་འཁོར་སེར་པོ་བྲི། །
དེ་སྟེང་སྐུ་ཚད་ཁྲུ་གང་བ། །
ཁ་དོག་ནག་པོ་སྤྱན་གསུམ་པ། །
མཆེ་བ་ལྷག་གེར་གཙིགས་པའོ། །
རལ་པ་ནག་པོ་གྱེན་དུ་གཡེངས། །
བརྒྱ་ཕྱེད་ལྔ་བཅུའི་དོ་ཤལ་བྱས། །
ཐོད་པ་ལྔས་ནི་དབུ་བརྒྱན་ལ། །
སྟག་གི་པགས་པས་སྨད་དཀྲིས་ཤིང་། །
ནག་པོ་སྦྲུལ་གྱིས་ཡན་ལག་བརྒྱན། །
ཁ་ནས་ཁྲག་འཛག་སྤྱན་མིག་དམར། །
གཡས་ཀྱིས་གྲི་གུག་འཕྱར་བ་དང༌། །
ཐོད་པ་སྙིང་གའི་ཐད་ཀར་འཛིན། །
སྐུ་ནི་སྟེང་གི་ཕྱོགས་སུ་གཟེངས། །

246 ཡེ་ཤེས་མགོན་པོའི་ལོ་རྒྱུས།
ཞེས་དང་། རྒྱུད་འདིར་བསྟོད་པ་གསུངས་པར་ཡང་། སྲིན་པོའི་གཟུགས་ཀྱི་གདུག་
པ་ཅན། །ཞེས་དང་།
མདོག་ནག་གཟུགས་ཐུང་གཟི་བརྗིད་ཅན། །
གདུག་པ་ཚར་གཅོད་གྲི་གུག་གཡས། །
གཡོན་པས་ཐོད་པ་ཁྲག་བཀང་གསོལ། །
ཞེས་དང་། ཁྲོས་པའི་ཞབས་བརྡབ་ས་གཞི་གཡོ། །ཞེས་སོགས་གསུངས་ཤིང་།
མགོན་པོ་མངོན་འབྱུང་གི་རྒྱུད་རྒྱས་པ་སྔ་འགྱུར་དང༌། རྭ་ཆོས་རབ་ཀྱིས་ཕྱིས་འགྱུར་
གཉིས་མཐུན་པར་ཕྱག་གཉིས་པ་བཤད་པར་བྱ་སྟེ། ཞེས་སོགས་ནས། ཞལ་གཅིག་
ཕྱག་གཉིས་པ་གཡས་གྲི་གུག་གཡོན་ཐོད་པ་སྐུ་མདོག་ནག་པོ་སྐྲ་སེར་པོ་གྱེན་དུ་
བརྗེས་པ། རོའི་སྟེང་ན་བཞུགས་པ། ཀླུ་ཆེན་པོ་བརྒྱད་ཀྱིས་མཚན་པའི་ལྟོ་བ་འཕྱང་
བ། ཞེས་གསུངས་ཤིང་། འདི་སྟོན་པའི་སྒྲུབ་ཐབས་རྒྱ་གཞུང་ཡང་གོང་དུ་དྲངས་
པའི་པཎྜི་ཏ་ས་མནྟ་བཱི་མི་ཏྲ་ཡོ་གི་ནི། ཇོ་བོ་རྗེ་རྣམས་ཀྱིས་མཛད་པ་དང་། སློབ་
དཔོན་ཨ་བྷ་ཡཱ་ཀཱ་རས་སྒྲུབ་ཐབས་རྒྱ་མཚོར་གསུངས་པ་རྣམས་དང༌། སློབ་དཔོན་
ཨ་ཝ་དྷུ་ཏི་པ་སྟེ་མངའ་བདག་མེ་ཏི་པས་རྒྱུད་གུར་དང་སྦྱར་ནས་མགོན་པོ་ལ་བསྟོད་
པ་གོང་དུ་དྲངས་པ་ལྟར་དང་། གཙོ་བོར་དཔལ་མགོན་འཕགས་པ་ཀླུ་སྒྲུབ་ཀྱིས་
མཛད་པ་ག་རོད་ལོ་ཙཱ་བས་<འདི་སྟེང་བ་ལོ་ཙཱ་བ་ཚུལ་ཁྲིམས་འབྱུང་གནས་ཞེས་བཀའ་
འགྱུར་གྱི་ལུང་རྒྱུན་རྒྱ་གར་ནས་བོད་དུ་སྤྱན་འདྲེན་མི་དེ་དང་གཅིག་པར་ཡིག་ཆ་རྙིང་པ་ཞིག་ལ་
འདུག་གོ །མཆན།>བསྒྱུར་པ་ཡང་། རྗེ་བཙུན་ནག་པོ་ཆེན་པོ་ཞལ་གཅིག་ཕྱག་གཉིས་
སྐུ་མདོག་ནག་པོ། སྤྱན་གསུམ་པ་ཆེར་འབར་བ། གཡས་དང་གཡོན་གྱི་ཕྱག་གཉིས་
ཀྱིས་གྲི་གུག་དང་ཐོད་པ་འཛིན་པ་མགོ་བོའི་ཕྲེང་བ་འཕྱང་བས་བརྒྱན་པ། དབུ་སྐྲ་

ཞལ་གཟིགས་ལ་བརྟེན་པ། 247
ཁམ་པ་གྱེན་དུ་བསྒྲེང་བ། སྐུ་ལུས་རགས་ཤིང་མཆེ་བ་གཙིགས་པ། ལྟོ་འཕྱེས་ལུས་
བརྒྱན་པ། ཡན་ལག་ཐམས་ཅད་མིའུ་ཐུང་གི་གཟུགས་ཅན། ཁ་ནས་ཁྲག་འཛག་པ་
སྐད་ཅིག་གིས་བདག་ཉིད་བསྐྱེད་ལ་སྔགས་བཟླ་བར་བྱ་སྟེ། འདིར་སྔགས་ནི། ཨོཾ་
མ་ཧཱ་ཀཱ་ལ་ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཞེས་མགོན་པོ་འདི་ཉིད་ཀྱི་སྙིང་པོ་བཞི་སྦྲེལ་གྱི་
སྔགས་ཐུང་འདི་ཉིད་དང༌། ཤཱ་ས་ནའི་སྔགས་དང་བཅས་ཏེ་གསུངས་སོ། ། <ས་སྐུ་
བ་རྣམས་སྒྲུབ་ཐབས་འདི་ས་སྐྱ་བའི་གུར་མགོན་གྱི་རྒྱ་གཞུང་ཡིན་པར་བྱས་འདུག་ཀྱང་། དེའི་
མངོན་རྟོགས་འཕྲུལ་གྱི་གཎྜི་དང་བཞུགས་སྟངས་སོགས་ཀྱི་གསལ་ཁ་ཅི་ཡང་མེད་པ་མངོན་སུམ་
གྱིས་གསལ་བ་འདི་ཀའོ། །མཆན།> བེར་ཞེས་པ་སྟོན་པའི་རྒྱུད་ཀྱང་། གྲི་གུག་བརྩེགས་
པའི་གསང་བ་ནག་པོའི་རྒྱུད་ལས།
དཔལ་ལྡན་མགོན་པོ་ནག་པོ་ནི། །
སྐུ་མདོག་མཐིང་ནག་གཟི་བརྗིད་ཆེ། །
དཔའ་བོ་སྟག་གི་ཤམ་ཐབས་ཅན། །
བདུད་ཀྱི་བེར་ནག་སྐུ་ལ་གསོལ། །
ཐལ་བའི་མཚན་མས་ལུས་བྱུགས་ཤིང་། །
གཡས་ན་གསོད་བྱེད་གྲི་གུག་བསྣམས། །
གཡོན་ན་བྷནྡ་ཁྲག་བཀང་གསོལ། །
ཞལ་ནས་ཁྲག་དང་ཞག་འཛག་པ། །
མཆེ་བ་ཟླ་བ་ཚེས་པ་འདྲ། །
སྤྱན་གསུམ་སྡང་མིག་གློག་ལྟར་འཁྱུག །
རལ་པ་ཁམ་ནག་གྱེན་དུ་འཁྱིལ། །

248 ཡེ་ཤེས་མགོན་པོའི་ལོ་རྒྱུས།
ཁྲོ་གཉེར་བསྡུས་པས་འཇིགས་པར་བྱེད། །
མགོ་བོའི་ཕྲེང་བའི་དོ་ཤལ་ཅན། །
གསུས་ཁྱིམ་ཆེ་ལ་གསུས་པ་འཕྱང་། །
མེ་འབར་ཁྲོ་གཉེར་དྲག་པོ་ཆེ། །
མཆུ་དང་སོ་ལས་ཁྲག་འཛག་པ། །
ཞེས་དང་།
ཧཱུྃ་ལས་བྱུང་བའི་ནག་པོ་ཆེ། །
མདོག་ནག་ཤིན་ཏུ་འཇིགས་མཛད་པ། །
གསུས་ཁྱིམ་ཆེ་ལ་ཡན་ལག་ཐུང་། །
ཞལ་མདོག་གནག་ཅིང་མགྲིན་པ་སྦོམ། །
མཆེ་གཙིགས་སྨིན་མའི་ཁྲོ་གཉེར་བསྡུས། །
སྐུ་ལ་བདུད་ཀྱི་བེར་ནག་གསོལ། །
དབུ་སྐྲ་ཁམ་ནག་གྱེན་དུ་བརྗེས། །
ཕྱག་ན་གྲི་གུག་ཐོད་པ་འཛིན། །
སྐུ་ལ་ཐོད་པའི་ཕྲེང་བས་བརྒྱན། །
ཞེས་དང་། རིན་པོ་ཆེ་དཔུང་རྒྱན་གྱི་རྒྱུད་ལས།
ལྷ་ཡི་དམག་དཔོན་མཛད་པའི་ཚེ། །
ལྷ་སྲིན་འདུལ་བའི་ཕྱག་རྒྱ་སྟེ། །
མཐིང་ནག་འཇོལ་བེར་ཡང་དག་མནབས། །

ཞལ་གཟིགས་ལ་བརྟེན་པ། 249
ཞེས་དང་། བེང་ཆེན་བརྩེགས་པའི་རྒྱུད་ཀྱི་ནང་ཚན་ནག་པོ་སྲོག་རྒྱུད་ཕྲིན་ལས་
བསྡུས་པའི་རྟོགས་པར།
ཧཱུྃ་སྐྱེས་འབར་བ་ནག་པོ་ཆེ། །
གདུག་པ་མ་ལུས་ཚར་གཅོད་པའི། །
མདོག་ནག་གཟུགས་ཐུང་གཟི་བརྗིད་ཆེ། །
གྲི་གུག་ཐོད་པ་ཕྱག་ན་བསྣམས། །
ཞལ་ནས་ཁྲག་འཛག་མཐུ་བོ་ཆེ། །
གསུས་ཁྱིམ་ཆེ་ལ་ཐུར་དུ་འཕྱང་། །
མགོ་བོའི་ཕྲེང་བས་དོ་ཤལ་མཛད། །
གྲུ་གསུམ་འབར་བའི་དབུས་གནས་ཤིང་། །
རྩ་གསུམ་གནས་ཀྱི་བདག་པོ་སྟེ། །
དར་ནག་འཇོལ་བེར་སྐུ་ལ་གསོལ། །
གསེར་སྐྱེད་རིན་ཆེན་སྐེད་ལ་བཅིངས། །
ཞེས་དང་། དེ་ཉིད་ལས་གསུངས་པའི་བསྟོད་པ་ཡང་།
ནག་པོ་ལྷ་ཡི་དམག་དཔོན་མཐུ་བོ་ཆེ། །
ཤིན་ཏུ་མི་བཟད་གཏུམ་ཆེན་རྔམ་པའི་སྐུ། །
བྱམས་པའི་ཐུགས་མངའ་མཐིང་ནག་བརྗིད་པའི་ཞལ། །
སྲིད་གསུམ་གདུག་པ་མ་ལུས་བསྒྲལ་བའི་ཕྱིར། །
རྣོ་དབལ་ཟུར་གསུམ་མཆེ་བ་ཟངས་ཡག་གཙིགས། །
ཧོམ་ཁུང་ཞལ་ནས་ལྗགས་དམར་གློག་ལྟར་འཁྱུགས། །

250 ཡེ་ཤེས་མགོན་པོའི་ལོ་རྒྱུས།
འཇིགས་པའི་ཨོག་ཚོམ་སྡང་བའི་མེ་སྟག་འཕྲོ། །
དྲག་པོའི་གསུང་ཆེན་ཤངས་ནས་ཧཱུྃ་སྒྲ་འབྱིན། །
སྤྱན་གསུམ་སྡང་མིག་ཉི་ཟླ་ལྟར་གཟིགས་ཤིང༌། །
སྨིན་མ་ནག་པོ་དཔྲལ་བའི་ཁྲོ་གཉེར་ཅན། །
ཟླ་བ་བཞིན་ཞལ་དྲག་པོའི་ཞལ་རྒྱས་པ། །
བསྐལ་པའི་མེ་འབར་ཐོད་པ་ལྔས་བརྒྱན་ཅིང་། །
ཁམ་ནག་རལ་པ་ཟུར་གསུམ་འཁྱིལ་བ་ལ། །
ཀླུ་དབང་ཁྲོས་པའི་སྦྲུལ་ནག་འབར་བས་བཅིངས། །
ཕྱག་གཡས་ཙནྡན་བེང་ཆེན་བསྣམས་ཏེ་གསོར། །
གཡོན་པས་ཐོད་མཆོག་པར་བུ་དཀུ་ལ་བརྟེན། །
སྐུ་ལ་དར་ནག་འཇོལ་བེར་དགུ་བརྩེགས་གསོལ། །
ནོར་བུ་མིག་བཙངས་ཡིད་འོང་གསེར་སྐེད་བཅིངས། །
མཁའ་འགྲོ་ཀུན་གྱི་གཙོ་བོ་མཛད་པའི་ཚེ། །
གཡས་པས་ཟངས་གྲི་དགྲ་བོའི་སྲོག་རྩ་གཅོད། །
གཡོན་པས་བྷནྡྷར་ཉམས་པའི་སྙིང་ཁྲག་འཐུང་། །
ཞེས་དང་། ཕ་དམ་པ་སངས་རྒྱས་ལ་མགོན་པོ་ཉིད་ཀྱིས་དངོས་སུ་གནང་བ་ནག་པོ་
ཆེན་པོ་དྲི་མེད་ཁྲོས་པའི་རྒྱུད་ཅེས་བྱ་བ་དམ་པ་ཉིད་ཀྱིས་རང་འགྱུར་མཛད་པ་ལས།
པདྨ་ཉི་མ་རོའི་གདན། །
དེ་ཡི་སྟེང་དུ་ཧཱུྃ་མཐིང་ནག །
དེ་གྱུར་པ་ལས་བེང་དུ་བསམ། །

ཞལ་གཟིགས་ལ་བརྟེན་པ། 251
དེ་ནས་རྩ་སྔགས་བརྗོད་པ་ཡིས། །
བེང་གྱུར་པ་ལས་མགོན་པོ་ནི། །
སྐུ་མདོག་མཐིང་ནག་ཞལ་གཅིག་པ། །
སྤྱན་གསུམ་མཆེ་གཙིགས་ཕྱག་གཉིས་པ། །
གཡས་ན་ཙནྡན་བེང་ཆེན་འཛིན། །
གཡོན་པས་ཐོད་ཁྲག་ཐུགས་ཀར་བསྣམས། །
ཁྲག་གི་རྒྱུན་ཡང་ཞལ་དུ་གསོལ། །
གོས་སུ་དར་ནག་བེར་ཆེན་གོན། །
གསེར་སྐྱེད་རིན་ཆེན་རྐེད་ལ་བཅིངས། །
ཁམ་ནག་རལ་པ་གྱེན་དུ་བརྗེས། །
ཁྲོ་གཉེར་སྨིན་མཚམས་དག་ཏུ་བསྡུས། །
སྦྲུལ་དང་ཐོད་སྐམ་དབུ་ལ་བརྒྱན། །
ཞལ་གྱི་སྨ་ར་མུན་ལྟར་གཏིབས། །
ཞེས་འབྱུང་བ་རྣམས་སོ། །རྒྱ་གཞུང་འཁྲུལ་མེད་ལས་བཤད་པ་ཡང་། ཌོམྦྷི་ཧེ་རུ་ཀས།
ཞལ་གཅིག་ཕྱག་གཉིས་མཐིང་ནག་མདོག །
གཡས་ན་ཙནྡན་བེང་ཆེན་བསྣམས། །
གཡོན་པའི་ཕྱག་གིས་ཐོད་པ་འཛིན། །
བེར་ནག་སག་ཏིའི་ཆས་ཀྱང་གསོལ། །
གསེར་སྐྱེད་རིན་ཆེན་སྐེད་ལ་བཅིངས། །

252 ཡེ་ཤེས་མགོན་པོའི་ལོ་རྒྱུས།
ཞེས་དང་། དེ་ཉིད་ཀྱིས་མགོན་པོ་ལ་བསྟོད་པར་ཡང་།
ཧཱུྃ། ལས་རྣམས་རྫོགས་བྱེད་མགོན་པོ་ནག་པོའི་སྐུ། །
མཐིང་ནག་མེ་ཡི་འོབས་ཀྱིས་ཀུན་ནས་བསྐོར། །
སྐུ་ལ་བེར་ནག་གསོལ་བས་སྟོང་གསུམ་འདུལ། །
ནག་པོ་ཆེན་པོ་ཁྱོད་ལ་བདག་བསྟོད་དོ། །
གྲི་གུག་འབར་དང་ཐོད་ཁྲག་བསྣམས་པ་ཡིས། །
སྲོག་རྩ་དམར་པོ་གཅོད་ཅིང་དོན་སྙིང་འབྱིན། །
ཞེས་དང་། ཇོ་བོ་ཨ་ཏི་ཤས་མཛད་པའི་མགོན་པོ་ནག་པོའི་གཏོར་མ་ཞེས་པ་དེ་ཉིད་
འབྲོམ་སྟོན་པས་བསྒྱུར་པ་ལ། ཉི་མའི་གདན་ལ་དཔལ་ལེགས་ལྡན་ནག་པོ་སྐུ་
མདོག་ནག་པོ། ཞལ་གཅིག་ཕྱག་གཉིས་པ། གཡས་གཡོན་ཙནྡན་གྱི་བེ་ཅོན་དང་།
ཁྲག་གིས་གང་བའི་ཐོད་པ་བསྣམས་པ། ཞབས་གཡོན་པ་ཅུང་ཟད་བརྐྱང་པ་གཡས་
པ་ཅུང་ཟད་བསྐུམ་པའི་འགྱིང་བག་ཅན། རུས་པའི་ཟེ་སྲོག་ཅན། འཇོལ་བེར་སུམ་
བརྩེགས་གསོལ་བ། གསེར་གྱི་སྐ་རགས་བཅིངས་པ་གཅིག་ཏུ་བསྒོམ་མོ། །ཞེས་
གསུངས་སོ། །ཚུལ་འདི་མཚུར་ཕུའི་འཇམ་དབྱངས་གུ་ཤྲི་ཆེན་པོའི་ཞལ་སྔ་ནས།
ཆེར་མ་མཐོང་བ་ཁ་ཅིག་གིས་བེར་ནག་བོད་དུ་བསྐོན་པ་ཡིན། རྒྱ་གར་ན་བེར་ཕུ་
དུང་ཅན་གྱི་བརྡ་ཆད་མེད་ཅེས་པ་སྔར་སྨོས་པའི་རྒྱུད་རྒྱ་གཞུང་རྣམས་མ་མཐོང་བར་
ཟོད་ལ། འདུལ་བ་མདོ་རྩ་སོགས་སུ་གོས་སྦུ་གུ་ཅན་དང་། རལ་གུ་དཔུང་ཆད་ཅེས་
པ་དང་། པཎྜི་ཏ་འཆི་མེད་སེང་གེའི་བསྟན་བཅོས་ཨ་མ་ར་ཀོ་ཥ་དང་། ལོ་ཙཱ་བ་ཀ་
ཅོག རྨ་རིན་ཆེན་རྣམས་ཀྱིས་བི་བརྡ་ལས། ཀཊི། མཐའ་བེར། ཙོ་ལ། བེར་རམ་
རལ་བ། ཨནྡྷ་ཙེ་ལ། སྟོད་ཀོར་སོགས་དང་། སློབ་དཔོན་ཨ་བྷ་ཡཱ་ཀཱ་ར་ལས་བརྒྱུད་

ཞལ་གཟིགས་ལ་བརྟེན་པ། 253
པའི་སྒྲུབ་ཐབས་བརྒྱ་རྩ་རྒྱ་མཚོ་སོགས་སུ། དར་དམར་པོའི་ཤ་འགག་ཅེས་པ་དང་།
ཇོ་བོ་རྗེའི་རྒྱ་གར་གྱི་ཐང་སྐུ་ལ་སྟོད་གཡོགས་དཔུང་ཟླུམ་ཡོད་པ་དང༌། ཇོ་བོའི་ཆོས་
སྐྱོང་གོས་ཕུ་དུང་གྱོན་པ་དང་། རྣམ་སྲས་དང་མགོན་པོ་བེང་རྣམས་བེར་ཅན་དང་།
གསང་བ་མངོན་འབྱུང་གི་རྒྱུད་ལས། སྐུ་ལ་དར་བེར་སུམ་རིམ་ལ། །ཞེས་རྣམ་སྲས་
ལྗང་གུ་ལ་བཤད་དོ། །ཞེས་ཀྱང་གསུངས་སོ། །
དེ་ལྟར་མགོན་པོ་ཞལ་གཟིགས་འདི་རྒྱུད་རྒྱ་གཞུང་ཐམས་ཅད་དུ་གསལ་བར་
བཤད་པའི་ལུང་གིས་གྲུབ་པར་མ་ཟད། ཆོས་ཉིད་རྟེན་འབྲེལ་གྱི་རང་བབས་ལའང་
ཤིན་ཏུ་དྲག་ཏུ་ཁྲོས་པ་དེ་ལྟར་འབྱུང་བ་རིགས་པས་ཀྱང་གྲུབ་པ་ཡིན་ཏེ། སངས་
རྒྱས་ཀྱི་བསྟན་པ་རྟོགས་པ་དོན་བརྒྱུད་ལུང་རྟོགས་དབྱེར་མེད་སྙིང་པོ་ཡང་ཞུན་ལྟ་
བུ་ནི་དབང་བཞི་པའི་ཡེ་ཤེས་མཆོག་ཏུ་མི་འགྱུར་བའི་བདེ་བ་ཆེན་པོ་བདེན་གཉིས་
ཟུང་འཇུག་ཆུ་ཟླའམ་པྲ་ཕབ་པ་ལྟ་བུའི་རང་བཞིན་རྣམ་པ་ཀུན་ལྡན་དེ་ཡིན་ལ། དེའི་
མི་མཐུན་ཕྱོགས་ནི་འཁོར་རྩར་གྱུར་པའི་འོད་གསལ་བ་བཞི་པའི་སེམས་འཕོ་བའི་
བག་ཆགས་ཀྱི་མཚན་འཛིན་ཆེས་ཤིན་ཏུ་ཕྲ་བ་གཞོམ་པར་དཀའ་བ་མི་ཤིགས་པའི་
ཐིག་ལེ་ཞེས་བྱ་བ་དེ་ཡིན་ཅིང༌། དེ་འཇོམས་བྱེད་ཀྱི་གཉེན་པོ་འཕོ་མེད་ལྷན་ཅིག་
སྐྱེས་པའི་ཡེ་ཤེས་རྣམ་པ་ཀུན་ལྡན་མི་འགྱུར་བའི་བདེ་ཆེན་དེ་ནི་རྡོ་རྗེ་ལྟ་བུར་སྟོབས་
ཆེས་ཆེར་རྨད་དུ་བྱུང་བས་སྤང་བྱ་གཞོམ་དཀའ་བ་དེའི་མིང་ཙམ་ཡང་དམིགས་པ་
མེད་པར་དྲུང་འབྱིན་པའི་གཉེན་པོའི་རང་གཟུགས་དེ་ཉིད་ཆེས་ཤིན་ཏུ་དྲག་ཏུ་ཁྲོས་
པ་ལྟ་བར་མི་བཟོད་ཅིང་འཇིགས་སུ་རུང་བ་བཟོད་དཀའི་གཟི་བརྗིད་བསྐལ་མེས་
ཀྱང་མི་མཚོན་པ་འདི་ལྟ་བུའི་རྣམ་པར་འབྱུང་བ་སྟེ། ཤེས་བྱ་རྟེན་འབྲེལ་གྱི་ཆོས་
ཉིད་གཤིས་བབས་ལ་བཞུགས་པའོ། །དེ་བས་ན་འཕྲལ་སྣང་བལྟས་ཙམ་ལ་
འཇིགས་ཤིང་སྐྱི་གཡའ་བ་བལྟར་མི་བཟོད་པ་ལྟ་བུ་ལ། ལེགས་པར་བརྟགས་ན་

254 ཡེ་ཤེས་མགོན་པོའི་ལོ་རྒྱུས།
ཤིན་ཏུ་འཛུམ་བཞད་ཀྱི་ཉམས་དང་། གར་དགུའི་རོལ་པ་ཐམས་ཅད་ཚང་བ་ཆེས་
ཡིད་དུ་འོང་བ། ཟིལ་ཆེ་ཞིང་བརྗིད་ཆགས་པས་ཐ་མལ་གྱི་རྣམ་རྟོག་བཙན་ཐབས་
སུ་འགགས་ཏེ་བག་དྲོ་འུར་གྱིས་འགྲོ་བ་ཞིག་ཡོད་པ་དེ་རྒྱུ་མཚན་དེ་ཉིད་ཀྱི་ཕྱིར་ཡིན་
པས་ངོ་མཚར་རྨད་དུ་བྱུང་བའི་ཁྱད་ཆོས་སོ། །འདིའི་ཤུགས་ལས་ཆོས་སྐྱོང་གཞན་
རྣམས་ཅུང་ཟད་ཙམ་ལས་ཧ་ཅང་ཁྲོས་པ་མེད་པར་འབྱུང་བའི་རྒྱུ་མཚན་ཡང་རྟོགས་
ནུས་སོ། །
དེ་ལྟར་ཡེ་ཤེས་ཀྱི་མགོན་པོ་འདི་མགོན་པོ་ཐམས་ཅད་ཀྱི་རྩ་བའི་སྤྲུལ་གཞི་ལྟ་
བུ་ཡིན་པས་བསྟན་པ་བསྲུང་བ་ཡང་རྟོགས་པ་དོན་བརྒྱུད་ཀྱི་བསྟན་པ་བསྲུང་བའི་
མངའ་བདག་སྟེ། བཅོམ་ལྡན་འདས་རྡོ་རྗེ་འཆང་། དུས་ཀྱི་འཁོར་ལོའམ། འཁོར་
ལོ་བདེ་མཆོག ཡེ་ཤེས་ཀྱི་མཁའ་འགྲོ་མ། གསང་བའི་བདག་པོ། བྲམ་ཟེ་ས་ར་ཧ།
དེ་ནས་ཤར་གྱི་བཀའ་བབ་དཔལ་མགོན་ཀླུ་སྒྲུབ། <ཕྱོགས་བཞིའི་བཀའ་བབ་བརྒྱུད་
ཚུལ་འདི། གྲུབ་ཆེན་རིན་པོ་ཆེའི་གསུང་གསོལ་འདེབས་རྒྱ་མཚོ་མཐའ་ཡས་ལས་གསུངས་པ་
བཞིན་ཡིན་པས་གསོལ་འདེབས་ཆར་རྒྱུན་མ་དང་མ་མཐུན་སྙམ་དུ་མ་བྱེད་ཅིག མཆན།> ལྷོའི་
བཀའ་བབ་ཌོམྦི་ཧེ་རུ་ཀ ནུབ་ཀྱི་བཀའ་བབ་མཁའ་འགྲོ་སྐལ་པ་བཟང་མོ། བྱང་གི་
བཀའ་བབ་དཔལ་མཆོག་ལུ་ཡི་པ་སྟེ། བཀའ་བབ་བཞི་བརྒྱུད་ཀྱི་བསྟན་པ་རིན་པོ་
ཆེ་བསྲུང་བའི་བཀའ་སྲུང་ཡིན་ལ། རྒྱུ་མཚན་དེས་རྗེ་ཏེ་ལོ་ནཱ་རོ་ནས་བརྒྱུད་པའི་
སྒྲུབ་བརྒྱུད་འདི་ཁོ་ནར་མ་ཟད་རྒྱ་གར་གྱི་གྲུབ་ཆེན་ཐམས་ཅད་དང་། ལྷག་པར་
སློབ་དཔོན་པདྨ་འབྱུང་གནས། ཕ་གཅིག་དམ་པ་རྒྱ་གར། མངའ་བདག་མེ་ཏཱི་པ། ཇོ་
བོ་རྗེ་ཨ་ཏི་ཤ གྲུབ་ཆེན་མི་ཏྲ་ཛོ་ཀི་རྣམས་ཀྱི་བཀའ་སྲུང་ཡང་འདི་ཁོ་ན་སྟེ། མ་
མགོན་གྱི་མན་ངག་བེར་ནག་གམ་བེར་ཆེན་དུ་གྲགས་པའི་ལོ་རྒྱུས་རྗེ་ཀརྨ་པཀིས་
མཛད་པ་ལས།

ཞལ་གཟིགས་ལ་བརྟེན་པ། 255
དང་པོ་བྱུང་བའི་ཁུངས་ནི། མཛད་པའི་སློབ་དཔོན་པདྨ་འབྱུང་གནས་ཀྱིས་
མཛད། མཚན་ནི་མ་མགོན་གྱི་པར་ནག དོན་ནི་བསྟན་པ་བསྲུང་བའི་དོན་དུ་མཛད།
ཞུ་བ་པོ་ནི་རྒྱལ་པོ་ཁྲི་སྲོང་ལྡེའུ་བཙན་གྱིས་ཞུས། དེ་ཡན་ཆད་ཀླད་ཀྱི་དོན་ནོ། །བྲག་
དམར་བསམ་ཡས་བཞེངས་པ་ལ་རྒྱལ་པོ་ཁྲི་སྲོང་ལྡེའུ་བཙན་གྱིས་བསམ་ཡས་ཀྱི་ས་
འདུལ་བ་ལ་སློབ་དཔོན་བོ་དྷི་ས་ཏྭ་སྤྱན་དྲངས་པ་ལ་ས་མ་ཐུལ་བས། སློབ་དཔོན་གྱི་
ཞལ་ནས་རྒྱ་གར་ཨོ་རྒྱན་ནས་ངའི་སློབ་དཔོན་པདྨའི་རྒྱལ་པོ་སྤྱན་དྲོངས། དེས་ས་
ཐུལ་གསུངས་ནས། རྒྱལ་པོ་ཁྲི་སྲོང་ལྡེའུ་བཙན་གྱིས་འབངས་དེབ་ལེ་ནག་པོ་དང་།
གཉག་ཀུ་མཱ་རཱ་ཛ་གཉིས་སྤྱན་འདྲེན་དུ་བཏང་། སློབ་དཔོན་པདྨའི་རྒྱལ་པོ་བྱོན་ནས་
བོད་ཀྱི་ལྷ་སྲིན་ཐམས་ཅད་དམ་ལ་བཏག།ས། བྲག་དམར་བསམ་ཡས་ལྷུན་གྲུབ་ཀྱི་
བསྟན་པ་བསྲུང་བའི་ཆོས་མང་པོ་མཛད། རྒྱལ་བློན་བྱང་ཆུབ་སེམས་དཔའ་རྣམས་
ཀྱིས་ཞུས། སློབ་དཔོན་གྱིས་ཀྱང་བསྟན་པ་བསྲུང་བའི་དོན་དུ་གནང་། དཀོན་
མཆོག་གསུམ་དང་རྒྱལ་པོའི་མངའ་རིས་དར་ཞིང་རྒྱས་པར་མཛད་ནས་སློབ་དཔོན་
གྱི་ཞལ་ནས། ང་སེམས་ཅན་གྱི་དོན་ལ་ལྷོ་ནུབ་སྲིན་པོའི་ཁ་ནོན་ལ་འགྲོ་གསུངས་
ནས་བཞུད། སློབ་དཔོན་རིན་པོ་ཆེ་གསེར་གྱིས་བརྫངས། རྒྱལ་བློན་རྣམས་ཀྱིས་
བསྐྱལ། དེ་ནས་ཕྱིར་ལོག་པའི་ནུབ་མོར། མི་ནག་པོ་གཅིག་གི་ཞལ་ནས། ཁྱོད་
སློབ་དཔོན་ལ་བསྒྲུབ་མི་དགོས་པའི་མཐུ་ཡོད་པ་མི་ཞུ་བ་ཅི་ཡིན་ཟེར། རྒྱལ་པོ་ལ་
འུར་བཞེངས་ནས་བློན་པོར་རྟ་ལ་འུར་གཏོད་ཟེར་བློན་པོས་རྟ་གསུམ་བསྟད།
གཅིག་ལ་རིན་པོ་ཆེ་དང་ནོར་རྣམས་བཀལ། དེ་ནས་སློབ་དཔོན་གྱི་ཕྱི་ནས་དེད་པ་
ལ་དཔལ་ཆུ་བོ་རིའི་རྩེར་སླེབས། སློབ་དཔོན་ལ་ཆིབས་པ་གསུམ་དང་ནོར་རྣམས་
ཕུལ་ནས་ཞུས་པ་ལ། ང་ལ་མ་མགོན་གྱི་པར་བུ་ནག་ཅིག་ཡོད། ལྷོ་ནུབ་སྲིན་པོའི་ཁ་
གནོན་ལ་འགྲོ་བ་ལ་འདི་དགོས་གསུངས་ནས་མ་གནང་བར་བཞུད། རྒྱལ་པོ་ཕྱི་
༡ མ་དཔེ་གཞན་དུ་<མ་མགོན་གྱི་བེར་ནག་>ཅེས་གསལ།
LL

256 ཡེ་ཤེས་མགོན་པོའི་ལོ་རྒྱུས།
ནས་འབྲང་བ་ལ་དྲང་སྲོང་སྲིན་པོ་རིའི་རྩར་<དེང་སང་གི་ཚུར་མཐོང་ལ་ཆུ་བོ་རི་ནས་
གཙང་ཕྱོགས་ལྟ་བུར་འགྲོ་ན་སླར་སྲིན་པོ་རིར་ལམ་ཕོ་གདོན་མེད་པ་འདྲ་ཞིག་འདུག་ཀྱང་དགོས་
པ་དང་རྟེན་འབྲེལ་གྱི་དབང་གིས་གྲུབ་ཐོབ་རྣམས་ཀྱི་རྣམ་ཐར་བློས་གཞལ་བར་དཀའ་བས་མ་དག་
པ་དང་མ་འགྲིགས་པའོ་ཞེས་ཚུར་མཐོང་རྣམས་ཀྱིས་ཁ་ཚོན་མ་གཅོད་ཅིག མཆན།> སླེབས་ནས་
ཡང་ཞུས་པ་ལ་མ་གནང་ནས་རྒྱལ་པོ་སྤྱན་ཆབ་ཕྱུང་ནས། སློབ་དཔོན་གྱིས་གནང་།
དེ་ཡན་ཆད་ཇི་ལྟར་ཞུས་པའི་ཁུངས་ལགས་སོ། །
སློབ་དཔོན་གྱིས་རྒྱལ་པོ་ལ་འདི་ཁྱོད་རང་གི་སྐུ་སྲུང་གྱིས། གཞན་ལ་མ་སྤེལ་
གསུངས། དེ་ནས་རྒྱལ་པོ་ཉིད་ཀྱི་རིང་ལ་མ་སྤེལ་བ་ལགས་སོ། །དེ་ནས་རྒྱལ་སྲས་
རྒྱལ་བུ་སད་ན་ལེགས་དང་། སད་ན་འཇིང་གཉིས་ཡོད་པ་ལ། སད་ན་ལེགས་མིས་
བསད་པ་ལ་སད་ན་འཇིང་ཡོན་གྱིས་བོད་ཀྱི་མཁས་བཙུན་རྣམས་གདན་དྲངས་ནས་
མ་མགོན་གྱི་པར་བུ་འདི་ཞག་ཉི་ཤུ་གཅིག་ཏུ་བསྐོར་ནས་དགྲ་བོ་ཀུན་ཕྱག་དམྱལ་དུ་
བཏང་ནས་དེ་ནས་གཟོད་འདི་འཕེལ་བ་ལགས་སོ། །ཞེས་དང་། ཁྲི་སྲོང་ལྡེའུ་བཙན་
ལ་བུ་གཉིས་ཡོད་པ་སྟེ། སད་ལེགས་པ་ཀུན་གྱིས་བཀུར་བ་དང་སད་ལེགས་པ་
འཇིང་ཡོན་གཉིས་ཡོད་པ་ལ། སད་ལེགས་པ་ཀུན་གྱིས་བཀུར་བ་འབངས་ཀྱིས་
བསད། སད་ལེགས་པ་འཇིང་ཡོན་ལ་བུ་གསུམ་ཡོད་པའི་ཆུང་བ་ཨ་ནུའུ་ནང་སྟག་
གི་བུ་སྟག་ནམ་མཁའི་ལྷ་གཟུངས་སུ་མཚན་གསོལ་བ། བི་མ་ལ་མི་ཏྲ། གནུབས་ནམ་
མཁའ་སྙིང་པོ། སློབ་དཔོན་པདྨ་སམྦྷ་ཝ་གསུམ་གྱིས་དབང་བསྐུར་ཞིང་བྱིན་གྱིས་
བརླབས་ནས་གསང་སྔགས་གསར་རྙིང་བཀའ་སྔ་འགྱུར་དུ་བོད་ན་འགྱུར་ཚད་
ཐམས་ཅད་ལ་མངའ་བརྙེས་ཤིང་མཆོག་ཐུན་མོང་གཉིས་ལ་གྲུབ་པ་ཐོབ་པ། ན་
བཟའ་ཉི་མའི་སྲབ་མདའ་ལ་འགལ་ནུས་ཤིང་། འཇའ་འོད་ཐང་ལ་ཟུག་པ་ལ་འཇུ་
ཞིང་། ཐམས་ཅད་ཀྱིས་མཐོང་བ་ལ་ནམ་མཁའ་ལ་འགྲོ་ནུས་པ། ཁྱད་པར་དུ་དཔལ་

ཞལ་གཟིགས་ལ་བརྟེན་པ། 257
རྡོ་རྗེ་སྲིན་པོ་དྲེགས་པ་ཕོ་དགུ་མོ་དགུ་འཁོར་དང་བཅས་པ་དང་ཐ་དད་མེད་པ་སྟེ
སྟག་ནམ་མཁའི་ལྷ་གཟུངས་མན་ཆོད། མིང་ཡོངས་སུ་གྲགས་པ་ཀརྨ་པ་ཡན་ཆོད་དུ་
སྔགས་པ་ཚེ་རིང་ཤོས་མི་རབས་བཅུ་གསུམ། ཚེ་ཐུང་ཤོས་མི་རབས་བཅོ་ལྔ། མིང་
ཡོངས་སུ་གྲགས་པ་ཀརྨ་པ་བཛྲ་རཀྟ་ཡན་ཆོད་དུ་གདམས་ངག་གོང་འོག་འདི་རྣམས་
ལ་འཛམ་བུའི་གླིང་གི་རྒྱལ་པོ་རྒྱལ་རྒྱུད་ལ་སོགས་པ་ཐམས་ཅད་ཀྱིས་མཐོང་བ་
དང་། ཐོས་པ་དང་། ཕྱི་སྣོད་ཀྱི་འཇིག་རྟེན། ནང་བཅུད་ཀྱི་སེམས་ཅན་རྣམས་ལ་ཕྱི་
མའི་མུ་མཐར་ཐུག་གི་བར་དུ་རྟགས་བསྟན་པ་རྣམས་ཀྱི་ཞིང་སྦ་བ་དང་གསང་དུ་མི་
བཏུབ་པར་བསྟན་པའོ། །ཞེས་གསུངས་ཏེ། ཆོས་རྒྱལ་སྟག་ནམ་མཁའི་ལྷ་གཟུངས་
ཆོས་ཕྱུགས་སུ་བཞུགས་པའི་སྲས་བརྒྱུད་ལ་
ཁམས་སུ་བྱོན་ཏེ་འབྲི་རྒྱལ་དམ་པ་ 
བཙད་པོ་དབུའི་རིགས་ཞེས་བར་མ་ཆད་དུ་བྱོན་པའི་སྲས་སུ་གྲུབ་པའི་དབང་ཕྱུག་
དཔལ་ཀརྨ་པ་ཉིད་ཀྱང་སྐུ་བལྟམས་པ་ཡིན་ལ། པར་ནག་ཅེས་པ་མཚོན་པ་ཙམ་སྟེ།
གཞན་མགོན་པོའི་རྒྱུད་དང་མན་ངག་ཟབ་གནད་ཀུན་ཆོས་རྒྱལ་ཁྲི་སྲོང་ལྡེའུ་བཙན་
ལ་མངའ་བ་སྲས་སད་ན་ལེགས་འཇིང་ཡོན་ནས་བཟུང་ཡབ་མེས་ནས་བརྒྱུད་པའི་
མགོན་པོའི་རྒྱུད་སྒྲུབ་ཐབས་མན་ངག་ཐམས་ཅད་ཀྱང་མངའ་བར་གསུངས་ཏེ། རྒྱུད་
ལེའུ་ལྔ་བཅུ་པའི་མཚམས་སྦྱོར་དུ། རྒྱལ་པོ་ཁྲི་སྲོང་ལྡེའུ་བཙན་གྱི་རིང་ལ། ལོ་ཙཱ་བ་
སྤྲུལ་པའི་སྐུ་རྣམས་ཀྱིས་བསམ་ཡས་དང་། ལྷ་ས་འཕྲུལ་སྣང་ལ་སོགས་པར་བསྒྱུར་
། མིང་
ཞིང་བྱིན་བརླབས་པ་རྣམས་ཆོས་རྒྱལ་སྟག་ནམ་མཁའི་ལྷ་གཟུངས་མན་ཆོད
ཡོངས་སུ་གྲགས་པ་ཀརྨ་པ་ཡན་ཆོད་དུ་བརྟག་པ་འབུམ་ལྔ་བོད་ལ་བསྒྱུར་ཚད་
རྣམས་གཅིག་ཏུ་བསྡུས་ཤིང་བསྡོམས་ནས་ཡེ་ཤེས་རྒྱ་མཚོའི་རྒྱུད་བརྟག་པ་ཐམས་
མ་ཧཱ་ཀཱ་ལའི་རྒྱུད་རྣམས་ཀྱང་གཅིག་ཏུ་སྦྱོར་ཞིང་ཚང་བར་བཞུགས་པ་
ཅད་ལས། 
ཁྲག་འཐུང་ཧེ་རུ་ཀ་གཅིག་ཏུ་བསྡུས་པའི་སྤྲུལ་པ་མཚོ་སྐྱེས་རྡོ་རྗེས།
ཞེས་དང་། 
༡ མ་དཔེ་གཞན་དུ་<ཆོས་བྱུགས་>ཞེས་གསལ།

258 ཡེ་ཤེས་མགོན་པོའི་ལོ་རྒྱུས།
འཇམ་དཔལ་གྱི་སྤྲུལ་པ་ཁྲི་སྲོང་ལྡེའུ་བཙན་ལ་གནང་ཞིང་ཀ་ཅོག་རྣམ་གཉིས་ཀྱིས་
ལྷ་ས་བསམ་ཡས་སུ་བསྒྱུར་བ་སྟེ། གནུབས་སྙིང་པོ་གསུམ་མན་ཆོད་ནས་སྔགས་
འཆང་རཀྵ་རང་བྱུང་རྡོ་རྗེ་ཡན་ཆོད་དུ་མགོན་པོ་ནག་པོ་འདི་དང་ཐ་དད་མེད་ཅིང་།
ལྷ་སྲིན་སྡེ་བརྒྱད་བྲན་དུ་འཁོལ་བ་དང་། འཇིག་རྟེན་ཁམས་སུ་གདུག་པ་ཅན་རྣམས་
འདུལ་བའི་བརྒྱུད་པ་ཟམ་མ་ཆད་པ་སྟེ། ཞེས་དང༌། དཔལ་ལྷ་མོ་ཐུགས་གསང་བའི་
རྒྱུད་ཀྱི་མཚམས་སྦྱོར་དུ་སྟག་ནམ་མཁའི་ལྷ་གཟུངས་མན་ཆོད། མིང་ཡོངས་སུ་
གྲགས་པ་ཀརྨ་པ་ཡན་ཆོད་སྔགས་པ་མི་རབས་བཅུ་གསུམ་དུ་བར་མ་ཆད་པར་གྲུབ་
རྟགས་དཔལ་རྡོ་རྗེ་སྲིན་པོ་དང༌། དཔལ་ལྷ་མོ་དང་ནུས་པ་ཕྲིན་ལས་མཉམ་པར་
འཛམ་བུའི་གླིང་ཁྱབ་པར་བསྟན་པ་སྟེ། ཞེས་གསུངས་པ་ལྟར། དེ་ཡང་སློབ་དཔོན་
པདྨས་དཔལ་གྱི་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་གི་
དཀོར་སྲུང་ལ་འབའ་ཏ་ཧོར་གྱི་ཡུལ་ནས་རྒྱལ་པོ་བེ་ཀར་བཀུག་སྲུང་མར་བསྐོས་ཏེ་
བེ་ཀར་གླིང་དུ་རྟེན་བཙུགས་ནས་བཞག་པས་རྒྱལ་པོ་གདུག་རྩུབ་ཆེས་ཆེ་བས་མི་
ནོར་རྟ་ཕྱུགས་ཀུན་ལ་གནོད་འཚེ་ཆེ་ཞིང་ནད་ཡམས་སྣ་ཚོགས་བཏང་བས་ཀུན་
སྟོངས་པ་ལ་ཐུག་པའི་ཚེ། ཐབས་གཞན་གང་གིས་ཀྱང་མ་ཐུབ་པར་སློབ་དཔོན་རིན་
པོ་ཆེས་ཡེ་ཤེས་མགོན་པོ་འདིའི་མན་ངག་དབྱུག་བརྡུང་དུ་གྲགས་པ་འདི་མཛད་དེ།
རྒྱལ་འགོང་ཤི་ས་བསྟན་པའི་འཁོར་ལོ་ཤིང་གི་དབྱུག་པའི་ནང་དུ་བཅུག་སྟེ་མགོན་
པོར་བསྐྱེད་ནས་པེ་ཧར་གླིང་དུ་བཙུགས་པས་རྒྱལ་པོ་སྐྲག་ནས་མ་བཟོད་པར་སླར་
ཡང་ཧོར་ཡུལ་དུ་བྲོས། དེའི་ཚེ་སྲུང་མ་མེད་པས་ཆོས་འཁོར་བསམ་ཡས་ཉམས་པ་
ལ་ཐུག་སྟེ་སླར་ཡང་སློབ་དཔོན་ཆེན་པོས་པེ་ཧར་བོས་པ་འོང་མ་ཉན་པ་ལ། རྒྱལ་
ཆེན་རྣམ་སྲས་ལ་བཀའ་བསྒོས་པས་དེས་གནོད་སྦྱིན་<འདིའི་བཀོད་པ་རི་མོར་བྲིས་པ་
ལ་རྣམ་སྲས་འཇང་ཡུལ་མ་ཟེར། སྒར་ཆེན་གྱི་ཕྱག་ཏུ་ཏའི་མིང་གི་དུས་ཀྱི་གའི་ཐང་ངོ་མཚར་ཅན་

ཞལ་གཟིགས་ལ་བརྟེན་པ། 259
ཞིག་བཞུགས། མཆན།> གྱི་དམག་དྲངས་ནས་པེ་ཧར་བཀུག་སྲུང་མར་བསྐོས་ཏེ་རྒྱལ་
པོ་ཤིང་བྱ་ཅན་གྱི་སྒྲུབ་ཐབས་ཀྱང་མཛད། མགོན་པོའི་དབྱུག་པ་དེ་པེ་ཧར་གླིང་
ནས་བཏོན་ཏེ། དེ་དང་དེའི་ཆོས་སྐོར་རྣམས་མཆོད་རྟེན་སྔོན་པོར་གཏེར་དུ་སྦས།
གཏེར་སྲུང་མགོན་པོ་ཉིད་ལ་གཏད་དོ། །དེའི་མཐུས་མཆོད་རྟེན་དེ་ལ་ཉིན་པར་
རླུང་ནག་འཚུབ་ཅིང་སེར་བ་འབབ་པ་དང་། མཚན་མོར་མེ་འབར་བས་བགེགས་
རིགས་ཐམས་ཅད་དཔག་ཚད་གསུམ་ཚུན་ཆད་དུ་ཉེ་མི་ནུས་པར་གྱུར་ཏོ། །དེར་
ཆོས་རྒྱལ་སད་ན་ལེགས་ཀྱི་ཐུགས་དགོངས་ལ་མཆོད་རྟེན་འདི་ཡང་ན་འཇིག་རྟེན་
ཕུང་ནུས་པའི་མཐུ་གཅིག་བདོག ཡང་ན་འཇིག་རྟེན་གྱི་ཁམས་འཚེངས་ནུས་པའི་
ནོར་ཡོད་དགོ ངས་ནས་ཐུགས་བསྐྱེད་རྣམ་པར་དག་པས་སྨོན་ལམ་རྒྱ་ཆེན་པོ་
བཏབ་སྟེ་རློགས་པས་བསེའི་སྒམ་ཁ་སྦྱོར་གྱི་ནང་ནས་རྡོ་རྗེའི་དབྱུག་ཏོ་དང་མན་
ངག་རྣམས་བྱུང་། སྔོན་ནས་མགོན་པོའི་རྒྱུད་མན་ངག་རྣམས་མངའ་བས་ཤིན་ཏུ་
ཟབ་པར་དགོངས་ཏེ་རང་གི་སྲས་ལ་གདམས། དེས་ཀྱང་རང་སྲས་ཆོས་རྒྱལ་སྟག་
ནམ་མཁའི་ལྷ་གཟུངས་ལ་གདམས་པ་གྲུབ་པའི་དབང་ཕྱུག་དཔལ་ཀརྨ་པ་ལའང་
མངའ་བར་གྲགས་སོ། །
ཡང་ཕ་དམ་པའི་བཀའ་སྲུང་དམ་པའི་མགོན་ཆུང་གྲགས་པ་མགོན་པོ་ཨ་གྷོ་ར་
ཞེས་བྱ་བ་ཡང་འདི་ཉིད་ཡིན་ཏེ། དེའི་རྒྱུད་དྲི་མེད་ཁྲོས་པར་མངོན་རྟོགས་གསུངས་
པ་གོང་དུ་དྲངས་པ་ལྟར་དང་དེའི་ལོ་རྒྱུས་སུ། དཔལ་ནག་པོ་ཆེན་པོས་ཀ་ལིངྐའི་
དུར་ཁྲོད་དུ་པཎྜི་ཏ་ཀ་མ་ལ་ཤཱི་ལ་ལ་གསུངས་སོ། །དམ་པ་ཉིད་ཀྱིས་རང་འགྱུར་
མཛད་དེ་སོ་ཆུང་ལ་གསུངས་སོ། །ཞེས་དང་། སྒྲུབ་ཐབས་ཀྱི་ལོ་རྒྱུས་སུ། སྒྲུབ་
ཐབས་འདི་མཐུ་དང་བྱིན་རླབས་ནུས་པ་གསུམ་ག་ཆེ་སྟེ། དམ་པའི་ཞལ་ནས། འདི་
ཡེ་ཤེས་ཀྱི་མགོན་པོ་མ་ནོར་བ་ཡིན། མ་བཅོས་པ་ཡིན། བོད་ཀྱི་སྒྲུབ་ཐབས་ཕལ་ཆེ་
༡ ཕ་དམ་པའི་མིང་ངོ༌། །

260 ཡེ་ཤེས་མགོན་པོའི་ལོ་རྒྱུས།
བ་མགོན་རུལ་དུ་འདུག་གསུང་སྐད། རྗེ་དམ་པས་དུར་ཁྲོད་ཆེན་པོ་ཀ་ལིངྐ་ཞེས་བྱ་
བར་བསྒོམ་ཞིང་ཡོད་པའི་ཚེ་ལས་ཀྱི་མཁའ་འགྲོ་མ་རྣམས་ཀྱི་བཀའ་ཆད་བྱུང་ནས་
བུ་ག་དགུ་ནས་ཁྲག་འཛག་སྟེ་ཞག་གསུམ་དྲན་པ་མེད་པར་སོང་། དེ་ནས་ཅུང་ཞིག་
དྲན་པ་རྙེད་ནས་མགོན་པོ་ལ་ཡིད་ཀྱིས་མཆོད་པ་ཕུལ་ཞིང་གསོལ་བ་བཏབ་ནས་
སྔགས་ཡིད་ཀྱིས་བསྒྲུངས་པས་ཞག་གསུམ་ན་དངོས་སུ་བྱོན་ནས་མཁའ་འགྲོ་མའི་
བཀའ་ཆད་ལས་གྲོལ་ཏེ་སྒྲུབ་ཐབས་ཀྱི་ལུང་ཡང་གནང་བ་ཡིན། སྒྲུབ་ཐག་ཉེ་བ།
ནུས་པ་ཡང་ཆེ་བ། མཐུ་ཡང་མྱུར་བ་ཡིན་པས་དམ་པ་ཡང་འདི་ལ་བསྔགས་པ་ཆེན་
པོ་བརྗོད་ཅིང་། ཀཾ་དང༌། སོ་དང༌། བླ་མ་བྱང་ཆུབ་སེམས་དཔའ་དང་། ཞ་མ་ལོ་ཙཱ་
བ་དང་བཞི་ཀ་ལ་མཐུན་པར་གནང་ངོ་། །ཞ་མས་ཚ་བོ་སྒོམ་སྙིང་ལ་གནང་བས་
མཐུ་བོ་ཆེར་གྲགས་པ་བྱུང་སྐད། ཀཾ་གྱིས་ཚ་བོ་ཀཾ་བཙུན་ཆེན་ལ་གནང་བས་ཁོ་
ཡང་མཐུ་ཆེ་སྐད། བླ་མ་རྗེ་བཙུན་ཡང་འདི་ཁོ་ན་ལ་ཐུགས་ཆེས་པར་གདའོ། །ཞེས་
འབྱུང་ངོ་། །མངའ་བདག་མེ་ཏྲི་པ་སོགས་ཀྱི་ཆོས་སྐྱོང་ཡིན་པའང་སྒྲུབ་ཐབས་དང་
བསྟོད་པ་མཛད་པ་སོགས་གོང་དུ་སྨོས་པ་ལྟར་རོ། །

ཇི་ལྟར་བརྒྱུད་པའི་ཚུལ་བརྗོད་པར་བྱ་བ། 261
ད་ནི་སྒྲུབ་བརྒྱུད་རིན་པོ་ཆེ་འདི་ཉིད་ལ་ཇི་ལྟར་བརྒྱུད་པའི་ཚུལ་བརྗོད་པར་བྱ་
སྟེ། སྤྱིར་གོང་དུ་སྨོས་པའི་བཀའ་བབ་བཞི་ཀ་དང་། དེ་ལས་ཀྱང་ཤར་དང་ལྷོའི་
བཀའ་བབ། ལྷག་པར་ཌོམྦྷི་ཧེ་རུ་ཀ་ཉིད་དཔལ་ཡེ་ཤེས་ཀྱི་མགོན་པོ་དངོས་ཡིན་
པས་ལྷོའི་བཀའ་བབ་ནས་རྗེ་ཏིལླི་པ་ལ་བརྒྱུད་པ་ཡིན་ལ། ཌོམྦྷི་ཧེ་རུ་ཀ་ཆེན་པོ་
འདི་ནི་བདེ་མཆོག་གི་རྒྱུད་ལས་དུར་ཁྲོད་ཆེན་པོ་བརྒྱད་དུ་གྲུབ་ཆེན་བརྒྱད་གསུངས་
པའི་ཡ་གྱལ་ཡང་ཡིན་ཏེ། ཇི་སྐད་དུ།
མེ་མཚམས་དཔལ་འདྲེན་ཞེས་བྱ་བར། །
རྒྱལ་སྲས་ཌོམྦྷི་ཧེ་རུ་ཀ །
སྟག་ཞོན་སྤྲུལ་གྱི་གདེངས་ཀ་ཅན། །
རིགས་ངན་བུ་མོ་དང་བཅས་རོལ། །
ཞེས་གསུངས་ཤིང་། གྲུབ་ཆེན་བརྒྱད་པོ་དེ་སངས་རྒྱས་རབས་བདུན་རྒྱལ་བ་བྱམས་
པ་དང་བཅས་བརྒྱད་ཀྱི་ངོ་བོར་གསུངས་པའི་ཚེ། ཌོམྦྷི་ཧེ་རུ་ཀ་རྗེ་བཙུན་བྱམས་
མགོན་གྱི་སྐུའི་བཀོད་པར་གསུངས་ལ། ཉེ་བའི་སྲས་ཆེན་བརྒྱད་ཀྱི་སྐུའི་བཀོད་པར་
གསུངས་པའི་ཚེ་ཕྱག་ན་རྡོ་རྗེ་ཡིན་པར་ཡང་གསུངས་ཏེ་གང་ལྟར་བྱས་ཀྱང་མི་
འགལ་ལོ། །སྤྱིར་བིརྱ་པའི་སློབ་མ་ཀོ་མཁན་ཌོམྦྷི་པ་དང་། རྗེ་ནཱ་རོ་པའི་སློབ་མ་
ཌལྕེ་པ་དང༌། གྲུབ་པ་སྡེ་བདུན་གྱི་ལྷན་ཅིག་སྐྱེས་གྲུབ་མཛད་པ་པོའི་ཌོསི་པ་རྣམས་
བྱུང་མོད་ཀྱི། ཁ་ཅིག་ཕྱི་མ་འདི་ཌོམྦི་ཧེ་རུ་ཀ་ཡིན་པར་འདོད་ཀྱང་། རྒྱལ་མཆོག་མི་
བསྐྱོད་ཞབས་ཀྱི་སྐུ་གསུམ་ངོ་སྤྲོད་དུ། གྲུབ་པ་སྡེ་བདུན་མཛད་པ་པོ་རྣམས་ཀྱི་ཐོག་
མ་ནི་པདྨ་བཛྲ། དེའི་སློབ་མ་ཡན་ལག་མེད་པའི་རྡོ་རྗེ། དེ་ལ་ཨིནྡྲ་བོ་དྷི། < ཨིན་བོ་
དྷི་ཐོག་མཐའ་བར་གསུམ་བྱུང་བའི་འདི་བར་པའོ། །མཆན།> དེ་ལ་ལྕམ་ལཀྟི་ཀ་ར། དེ་ལ་

262 ཡེ་ཤེས་མགོན་པོའི་ལོ་རྒྱུས།
སྒེག་པའི་རྡོ་རྗེ། དེ་ལ་རྣལ་འབྱོར་མ་ཙི་ཏོ་པ་དང་། ཌོམྦི་པས་ཐུག་པར་བཀའ་སྩལ་
པ་དང་། རྗེ་མར་པས་བསྩལ་བའི་གསང་འདུས་རྒྱུད་དོན། བདུད་རྩིའི་ཐིགས་པའི་
ལོ་རྒྱུས་སུ་ཡང་རྒྱལ་པོ་ཆེན་པོ་ཨིནྡྲ་བྷཱུ་ཏི་ལ་དཔལ་རྡོ་རྗེ་འཆང་གིས་དངོས་སུ་
གསུངས། དེས་མཁའ་འགྲོ་མ་དེ་ཝཱི་ཞབས་ལ། དེས་ཌོམྦྷི་ཧེ་རུ་ཀ་ལ་ཞེས་འབྱུང་
བས་དེ་གཉིས་ཐ་དད་ཡིན་པ་ཤིན་ཏུ་གསལ། དེས་ན་ཧེ་རུ་ཀའི་མཚན་མངའ་བ་
འདི་ཁོ་ན་སྟེ། རྗེ་མར་པས་མཛད་པའི་བཀའ་བཞི་བརྒྱུད་པའི་རྣམ་ཐར་ཡིག་རྙིང་
ལས། རྒྱལ་པོ་ལོངས་སྤྱོད་ལྡན་གྱི་གྲོང་ཁྱེར་ཆེན་པོ་སྒྲུང་ལྡན་ཀརྐ་ཏའི་ཚོང་འདུས་
ཞེས་པར་བྲམ་ཟེའི་རིགས་ལས་འཁྲུངས་པའི་ཁྱེའུ་གཉིས་རྩེད་མོ་དང་ལས་ཅི་བྱེད་
ཀྱང་མཉམ་དུ་བྱེད་དེ་སྒོམ་པའི་ཚུལ་དང་ཚོགས་ཀྱི་འཁོར་ལོ་བསྐོར་བའི་ཚུལ་
འབའ་ཞིག་བྱེད་དོ། །གཏམ་ཡང་ཏཱི་རཏྣ་མིན་པ་གཞན་གྱིས་གླེང་ངོ༌། །
དེ་ལྟར་ཡོད་ཙམ་ན་ཁོ་རང་གཉིས་གླེང་བ། འདི་ནས་ལྷོ་ནུབ་མཚམས་ཀུ་རུ་ཀུ་
ལེའི་ཕུག་མུན་པ་མི་བཟད་པའི་དུར་ཁྲོད་ཅེས་བྱ་བ་ན་དཔའ་བོ་དང་རྣལ་འབྱོར་
མའི་གནས་ན་གསང་སྔགས་ཀྱི་གཙུག་ལག་ཁང་མང་པོ་ཡོད་ཟེར་བས་བལྟར་འདོད་
ཅེས་ཕྱིན་པ་དང་། བལྟས་པས་དེ་བཞིན་དུ་འདུག་ནས་ཁོང་གཉིས་ལྟད་མོས་སེམས་
གཡེངས་པས་ཉི་མ་ནུབ་པར་མ་ཚོར་རོ། །དེ་ནས་ཚུར་འོང་འཕྱིས་པས་བྲག་སེང་གེ་
གནམ་དུ་མཆོངས་པ་འདྲ་བ་གཅིག་འདུག་ནས་དེའི་དྲུང་ན་བསྡད་པས་མུན་བསྲོས་
པར་གྱུར་པ་དང་། བྲག་དེའི་རྩེ་མོ་ལ་མི་རོའི་རྒྱལ་མཚན་འཕྱར་ནས་ཌཱ་མ་རུའི་སྒྲ་
ཡང་སྒྲོགས་ཤིང་འདུག་པས་སྒྲ་དེས་ཕྱོགས་བཅུའི་དཔའ་བོ་དང་རྣལ་འབྱོར་མ་
གྲངས་མེད་པ་བྱུང་སྟེ་བྲག་དེའི་ནང་དུ་སིབ་ཀྱིས་སོང་བ་དང་། ཅུང་ཞིག་ལོན་ཙ་ན་
བྲག་དེའི་ནང་ནས་མི་བཟད་པའི་སྒྲ་ཆེན་པོ་གྲག་ཅིང་འདུག་ནས། དེ་ནས་ལས་ཀྱི་
ཌཱ་ཀི་མ་མང་པོ་ཐོད་པ་དང་ཌ་མ་རུ་དང་གྲི་གུག་ཐོད་པ་མང་པོ་འཛིན་ཏེ་བྱུང་ནས་

ཇི་ལྟར་བརྒྱུད་པའི་ཚུལ་བརྗོད་པར་བྱ་བ། 263
དུར་ཁྲོད་ཀུན་ཉུལ་ཏེ་ཚུར་ལོག་ནས་བྱུང་བ་དང་ཁོང་གཉིས་རྙེད་དེ། འོ་འདི་ན་
ཚོགས་ཀྱི་འཁོར་ལོའི་ལོངས་སྤྱོད་ཀྱི་རྒྱུ་གཉིས་འདུག་གི་ཟེར་ནས་ནང་དུ་ཁྲིད་དེ།
བྲག་དེའི་ནང་ན་གཞལ་ཡས་ཁང་འདུག་པ་དེའི་ཕྱི་རོལ་གཅིག་ཏུ་འགུལ་མི་ནུས་
པའི་ལྕགས་སྒྲོག་གིས་བཅིངས་ནས་བཞག་གོ །དེ་ཡང་མི་དགའ་བ་དང་འཇིགས་པ་
མ་བྱུང་ངོ༌། །དེ་ནས་མཁའ་འགྲོ་མ་དེ་རྣམས་ཀྱི་ནང་ནས་གནོད་སྦྱིན་མོའི་རིགས་
སྔོན་མོ་གཅིག་བྱུང་སྟེ་དྷ་དྷ་རི་ཞེས་སྐལ་མེད་འདི་གཉིས་ཀྱི་མགོ་བཅད་དེ་ཚལ་པར་
བཀས། ལུས་དུམ་བུར་གསོས་ལ་སྙིང་ཁྲག་དཔལ་རྣལ་འབྱོར་མའི་ཞལ་དུ་བཏབ་
བོ་ཞེས་ཟེར་ཏེ་བྱུང་བ་དང་། དེ་ལ་ཉམ་ང་མ་བྱུང་བར་ཀྱེ་མ་བདག་གི་རྣམ་སྨིན་གྱི་
ལུས་འདི་ཐོག་མེད་ནས་གྲངས་མེད་པ་གཅིག་འདས་ཏེ་དེ་དག་ལ་དོན་མ་བྱུང་། ད་
རེས་ནི་དོན་དང་ལྡན་པར་འགྱུར་འདུག་སྙམ་ནས། འོ་ན་ཅི་བདེ་བར་བཞེས་ཤིག
བདག་ཅག་གཉིས་སྨོན་ལམ་ཞིག་གདབ་སྟེ་དེ་ནས་དེ་བཞིན་དུ་མཛད་པར་ཞུ་ཟེར་
ཏེ་འདི་སྐད་བརྗོད་དོ། །བདག་ཅག་གཉིས་ཀྱི་རྣམ་སྨིན་གྱི་ལུས་འདི་དཔའ་བོ་དང་
རྣལ་འབྱོར་མའི་ཚོགས་ཀྱི་མཆོད་པར་བཞེས་ལ། བདག་ཅག་སྐྱེ་བ་འདིའི་འོག་རོལ་
ཏུ་ཡིད་ཀྱི་ལུས་སྒྱུ་མ་ལྟ་བུ་ལ་བརྟེན་ནས་ཕྱག་རྒྱ་ཆེན་པོའི་མཆོག་གི་དངོས་གྲུབ་
ཐོབ་པར་གྱུར་ཅིག་བྱས་པས། སྔོན་མོ་དེས་འདི་གཉིས་རིགས་དང་ལྡན་པ་ཞིག་ཡིན་
ནམ་སྙམ་ནས། མ་བསད་པར་ཡེ་ཤེས་ཀྱི་ཊཱ་ཀི་མ་ལ་དྲིས་པས་འདིར་ཁྲིད་ལ་ཤོག་
ཟེར་ཏེ་ནང་དུ་ཁྲིད་ནས་འོངས་པ་དང་། འདི་གཉིས་ནི་སྐལ་པ་དང་ལྡན་པར་འདུག་
གོ་ཞེས་བྱིན་གྱིས་བརླབས་པ་དང༌། དེ་གཉིས་ཀྱིས་མ་ཧཱ་མུ་དྲའི་དོན་རྟོགས་ནས་
གཅིག་དེ་ཉིད་དུ་ལུས་འཇའ་ཚོན་ལྟར་ཡལ་ལོ། །དེ་ལ་ཌོམྦྷི་པ་ཆེན་པོ་ཞེས་བྱ་བར་
གྲགས་སོ། །དེ་ནས་གཅིག་པུའང་དེ་བཞིན་དུ་འགྲོ་བར་འདུག <ཁ་ཅིག་གིས་ཌོསི་པ་
ཆེན་པོ་ཞེས་པའི་ཤུགས་ལས་ཅིག་ཤོས་ལ་ཆུང་བའི་སྒྲ་སྦྱར་ན་འཐད་སྙམ་ན་མ་ངེས་ཏེ། མནྡ་ར་བ་

264 ཡེ་ཤེས་མགོན་པོའི་ལོ་རྒྱུས།
དང་མནྡཱ་ར་བ་ཆེན་པོ་ཞེས་པའི་ཚེ་སྔ་མ་ཆུང་བ་ཡིན་མི་དགོས་པ་དང་། བདག་ཅག་གི་སྟོན་པའི་
ཐུགས་བསྐྱེད་ཡུལ་གྱི་ཤཱཀ་ཐུབ་ལ་ཆེན་པོར་བརྗོད་ཀྱང་བདག་ཅག་གི་སྟོན་པ་ཤཱཀ་ཐུབ་ཆུང་དུ་
ཡིན་མི་དགོས་པ་བཞིན་ནོ། །གལ་ཏེ་དེ་ཡང་དོན་གྱིས་ཐོབ་སྙམ་ན་འཇིག་རྟེན་དང་བསྟན་བཅོས་
ལ་དེ་ལྟར་མ་གྲགས་པས་གནོད་པས། བདག་ཅག་གི་སྟོན་པ་ཐུགས་རྗེ་ཆེན་པོ་དང་ལྡན་པ་ལ་ཆུང་
ངུའི་སྒྲ་སྦྱར་བའི་བློ་སྐྱེ་བ་ཁྱེད་ཅག་བསོད་ནམས་ཆེས་ཆེར་བསགས་འདུག་གོ །མཆན།> ས་ལ་
མཁའ་འགྲོ་མ་རྣམས་ཀྱིས་གསོལ་བ་བཏབ་ནས། རིགས་ཀྱི་བུ་ཁྱོད་ད་དུང་རྣམ་
སྨིན་གྱི་ལུས་འདི་མ་བོར་བར་སེམས་ཅན་གྱི་དོན་མཛོད་ལ་གསང་སྔགས་ཀྱི་སྤྱོད་པ་
མཐར་ཕྱུངས་ཤིག་གསུངས་ནས་རིགས་ལྡན་གྱི་མཁའ་འགྲོ་མ་གཅིག་ཀྱང་ཕྱག་
རྒྱུར་ཕུལ་ལོ། །ཞེས་པ་ཌོམྦྷི་ཧེ་རུ་ཀ་ཆེན་པོ་སྟེ་མཚན་གཞན་ཨཎྜ་པ་དང༌། རཏྟ་
ཞེས་ཀྱང་བྱ་སྟེ། འདི་བྲམ་ཟེ་ས་ར་ཧ་ཆེན་པོ། སློབ་དཔོན་པདྨ་འབྱུང་གནས་རྣམས་
དབྱེར་མེད་པ་གྲུབ་ཆེན་ཀརྨ་པས་བཞེད་དེ། དེ་ཉིད་ཀྱི་གསུང་ལས། ང་ལན་རེ་ས་
ར་ཧ་པ་ཡིན། ལན་རེ་པདྨ་འབྱུང་གནས་ཡིན། ཞེས་དང་། དུར་ཁྲོད་ནག་པོའི་རྒྱུད་
ཀྱི་མཚམས་སྦྱོར་དུ། རྒྱལ་སྲས་ཌོམྦྷི་ཧེ་རུ་ཀ་དང་སློབ་དཔོན་པདྨ་འབྱུང་གནས་
གཉིས་ལ་དོན་གཅིག་པ་ཡིན་ཅེས་བཀའ་སྩལ་ཏོ། །
རང་ལུགས་ཆོས་རྗེ་དཔལ་ཁང་སྐུ་སྐྱེས་བསྒྲིགས་པའི་ལོ་རྒྱུས་སུ། ཌོམྦྷི་ཧེ་རུ་
ཀ་ལ་ཆེ་ཆུང་གཉིས་བྱུང་བའི་ཆུང་བ་ཨཎ་པའོ། །ཞེས་པ་ནི་ཁུངས་མེད་ཀྱི་ཁ་ཟེགས་
ལ་སྙིང་པོར་འཁྲུལ་པ་ཟད་པ་ལས། གྲུབ་ཆེན་ཀརྨ་པ་ཆེན་པོའི་གསུང་དང་དངོས་སུ་
འགལ་ཏེ། དེས་བསྩལ་བའི་གསང་བ་ནག་པོའི་རྒྱུད་ཀྱི་མཚམས་སྦྱོར་དུ། དུར་ཁྲོད་
ཧ་ཧ་སྒྲོག་པ་ན་ཌོམྦྷི་ཧེ་རུ་ཀ་ཨཎྜ་ཨརྱ་ཞེས་ཀྱང་བྱ་བ་ཡིས་ཡེ་ཤེས་ཀྱི་མགོན་པོ་
ཉིད་དང་ཐ་དད་མེད་པ། ཞེས་དང་། ནག་པོ་ཆེན་པོ་སྲོག་རྒྱུད་ཀྱི་མཚམས་སྦྱོར་ལས་
ཀྱང་། ཕྱག་རྒྱ་ཆེན་པོ་ཐིག་ལེའི་རྒྱུད་ནས་ལུང་བསྟན་པ་བཞིན་དུ་ཨིནྡྲ་བྷཱུ་ཏི་ཕྱག་ན་

ཇི་ལྟར་བརྒྱུད་པའི་ཚུལ་བརྗོད་པར་བྱ་བ། 265
རྡོ་རྗེའི་རྣམ་འཕྲུལ་ཌོམྦྷི་ཧེ་རུ་ཀ་ཧ་ཧ་སྒྲོག་པའི་དུར་ཁྲོད་ཨོ་རྒྱན་ལ་སོགས་པར་
དངོས་སུ་བྱོན། ཨཎ་ཞེས་པ་ལ་སོགས་མཚན་མང་པོ་ཡོད་པས། ཞེས་གསལ་བར་
གསུངས་སོ། །རྒྱུ་མཚན་འདིས་ཨཎ་པའི་ཞལ་གདམས་མལ་གྱོས་བསྒྱུར་བ། རྗེ་
པཀྵིའི་བཀའ་འབུམ་དུ་བཞུགས་པ་དེའི་མཇུག་བླ་མ་བརྒྱུད་པ་བྲིས་པར། ཌོམྦྷི་ཧེ་རུ་
ཀ་ཆེན་པོ་དང་། ཌོམྦྷི་ཧེ་རུ་ཀ་ཕྱི་མ་དང་། ཌོམྦྷི་ཧེ་རུ་ཀ་ཆུང་བ་གསུམ་ལས། འདི་
ཌོམྦྷི་ཧེ་རུ་ཀ་ཆུང་བ་ལ་མལ་གྱོ་ལོ་ཙཱས་ཞུས་ཟེར་བ་བྲིས་འདུག་པ་ནི་མི་ཤེས་པ་
ཞིག་གིས་རྗེས་སུ་བྲིས་པ་སྟེ། གོང་གི་གསུང་དྲི་མ་མེད་པ་དང་དངོས་སུ་འགལ་བས་
སོ། །ཌོམྦྷི་ཧེ་རུ་ཀ་ཆེན་པོ་ནས། བི་ན་པ། ལྭ་བ་པ། ཨིནྡྲ་བྷུ་ཏི། ཙརླ་པ་ནས་རྗེ་ཏེ་
ལོ་པ་ལ་བརྒྱུད་པའམ། ཌོམྦྷི་ཧེ་རུ་ཀ་ཉིད་ཀྱིས་རྗེ་ཏིལླི་པ་ལ་གདམས་པར་ཡང་
མཛད་ལ། དེས་རྗེ་ནཱ་རོ་པ་ལ་གདམས། དེས་རྗེ་མར་པ་ལོ་ཙཱ་ཆེན་པོ་ལ་རྟོགས་པ་
དོན་བརྒྱུད་ཀྱི་བསྟན་པ་གཏད་པའི་བཀའ་སྲུང་དུ་རྒྱུད་དང་གདམས་ངག་རྣམས་
སྙན་བརྒྱུད་དུ་གདམས་པར་མཛད་པ་སྟེ། གདུལ་བྱ་ཐུན་མོང་བ་དྲང་དོན་དུ་བཀའ་
བབ་ཀྱི་བརྒྱུད་པ་མ་ཆད་པ་གཅིག་ནས་གཅིག་ཏུ་བརྒྱུད་ཚུལ་ཡིན་ལ། ཡང་རྗེ་མར་
པ་ཉིད་ཌོམྦྷི་ཧེ་རུ་ཀ་དངོས་སུ་བྱོན་པ་ཡིན་པར་རྣམ་ཐར་ཡིག་རྙིང་ཁ་ཅིག་ཏུ། མྱ་
ངམ་གྱི་ཐང་ཆེན་པོར་ཞག་གསུམ་ཆུ་ཤིང་ཁུར་ནས་འགྲོ་དགོས་པ་ཡོད་པར་ཕེབས་
པས་ཐུགས་ཀྱང་མཚེར། སྐུ་ངལ་གསོ་བའི་ཚེ་ཅུང་ཟད་མནལ་དུ་སོང་བ་ན། བུད་
མེད་ཤིང་ལོའི་གོས་ཅན་ཞིག་གིས། ཤིང་སྡོང་སྔོ་ཁྱུག་གེ་བ་གཅིག་མདུན་དུ་སྐྱུར་
བྱུང་བ་ལ་ཆིབས་སྙམ་བྱེད་པ་ལས་མནལ་སད་པ་ན། ཐང་ཆེན་པོ་དེའི་ཁར་ཕྱིན་
ནས་འདུག བུད་མེད་དེ་ཡང་འཛུམ་པ་དང་བཅས་རྗེ་ཉིད་ལ་བསྐོར་བ་བྱེད་ཅིང་།
བོད་ན་ངའི་མིང་ཐོགས་ཌོམྦྷི་ཧེ་རུ་ཀ་བྱ་བ་ཡོད་པ་བདེ་བར་འཚོའམ་ཟེར་བ་ལ།
བོད་ན་དེ་འདྲ་ཨེ་ཡོད་ངེད་ཀྱིས་མི་ཤེས་གསུངས་པས། ཧེ་ཧེ་ད་ལྟ་མར་པ་ལོ་ཙཱ་བྱ་

266 ཡེ་ཤེས་མགོན་པོའི་ལོ་རྒྱུས།
བར་བཏགས་འདུག་པ། ཞེས་འབྱུང་བ་ལྟར་དང་། ལྷག་པར་རྗེ་མི་ལ་དང་། མར་པ་
དབུ་ལེགས་ཀྱི་གསུང་ངམ་རྫོང་སྟོན་པས་བསྒྲིགས་པའི་རྗེ་མར་པའི་རྣམ་ཐར་དུ།
སྤྱིར་ཡང་ཌོམྦྷི་ཧེ་རུ་ཀའི་སྤྲུལ་པ་ཡིན་བྱ་བར་ཡང་གསུངས་ཏེ། དེ་ཅིས་ཤེས་ཤེ་ན།
ལ་ཆིངས་ཡོན་ཏན་འབར་བྱ་བ་ཞིག་རྒྱ་གར་ན་ལོ་ཙཱ་སློབ་ཏུ་བྱོན་པས། མཐའ་
འཁོབ་ཏུ་ཆོམ་རྐུན་གྱིས་བཀྱིགས་ནས་ཤའི་རྨེན་པ་ཚུན་ཆོད་གཡེང་ཞིང་བསད་ལ་
ཁད་ཡོད་པ་ལས། ཀོ་མཐིང་ལ་ཞོན་པའི་བུད་མེད་གཅིག་འོངས་ནས་ལྟ་སྟངས་
ཤིག་བྱས་པ་དང་ཆོམ་རྐུན་རེངས་སོ། །དེར་ཐུགས་རྗེ་ཅན་ཞེས་བྱས་པས། ངས་
ཁྱོད་ཚོའི་དུས་བྱེད་དུ་འགྲོ་བ་མཐོང་ནས་ཡོང་བ་ཡིན། ཁྱོད་རང་གང་ནས་འོང་ཟེར།
བོད་ནས་འོངས། རྒྱ་གར་དུ་ལོ་ཙཱ་སློབ་ཏུ་འགྲོ་བྱས་པས། བུད་མེད་ན་རེ། ངའི་མིང་
པོ་ཌོམྦྷི་ཧེ་རུ་ཀ་ཞེས་བྱ་བར་མར་པ་ལོ་ཙཱར་སྐུ་སྤྲུལ་ནས་སེམས་ཅན་གྱི་དོན་བྱེད་
ཀྱིན་ཡོད་པས་ཁྱོད་ཀྱིས་ངོ་ཤེས་སམ་ཟེར། དེ་རྣ་བས་ཐོས། འཕྲད་མ་མྱོང་བྱས་
པས། བུད་མེད་དེས་རྡེའུ་དཀར་ནག་བསྐུར་ནས་འཇིགས་པ་བྱུང་ན་སྟོར་ཅིག་
གསུངས་ནས་བཞུད། དེར་ལ་ཆིངས་ཀྱི་བསམ་པ་ལ་འོ་ན་སྤྲུལ་པར་འདུག་མར་པ་
ལོ་ཙཱ་བ་རང་ཅན་དུ་འགྲོ་བ་ལས་མེད་སྙམ་ནས་ལོག་བྱོན་པས་གྲོང་པ་དང་གཉིས་
དུས་མཉམ་གསུངས། ཞེས་འབྱུང་བ་ལྟར། དཔལ་མཁའ་སྤྱོད་པས་ཀྱང་། མགོན་པོ་
འདི་ཉིད་ཀྱི་མན་ངག་གི་ཡང་སྙིང་དཔག་བསམ་ཆར་འབེབས་སམ། བདེ་དབང་
མར་གྲགས་པའི་བརྒྱུད་པ་ལ། ཌོམྦྷི་ཧེ་རུ་ཀ ལྷོ་བྲག་པ། བཞད་པ། དྭགས་པོ།
དཔལ་ཆེན་པོ། རས་ཆེན་པ་ཞེས་འབྱུང་སྟེ་དོན་ལ་བླ་མ་བརྒྱུད་པ་འདི་ཐམས་ཅད་
ཀྱང་ཡེ་ཤེས་ཀྱི་མགོན་པོ་ཉིད་ཀྱི་རྣམ་རོལ་ཡིན་པས་གང་ལྟར་ཡང་འགལ་བ་མེད་
པ་ནི་ངེས་པའི་དོན་ཏེ། རྗེ་ཀརྨ་པཀིས། བརྒྱུད་པ་ཡོད་ཀྱང་ཉན་ལ་མེད་ཀྱང་ཉན།
ཞེས་བཀའ་སྩལ་པའི་དོན། ཀླད་དོན་ལོ་རྒྱུས་སུ། དཔལ་མགོན་པོ་བེར་ནག་ཅན་

ཇི་ལྟར་བརྒྱུད་པའི་ཚུལ་བརྗོད་པར་བྱ་བ། 267
དང་མིང་ཡོངས་སུ་གྲགས་པ་ཀརྨ་པ་གཉིས་ཐ་དད་མེད་པར་ཤེས་སམ་མི་ཤེས།
ཞེས་གསུངས་པ་དེའོ། །
འོ་ན་ཐུན་མོང་གི་ངོར་རྗེ་མར་པ་ལ་མངའ་བའི་མགོན་པོའི་མན་ངག་རྣམས་
གང་ཡིན་སྙམ་ན། སྤྱིར་གར་བབ་ཏུ་བརྗོད་རུང་བ་མ་ཡིན་མོད། རང་ལུགས་པ་
རྣམས་ཀྱང་། རྗེ་འགྲོ་མགོན་རས་ཆེན་ཡན་ལ་བརྒྱུད་པ་འདི་ལ་མ་གྲགས་སོ། །སྙམ་
པ་ལས་རྒྱུས་མེད་པ་མང་བ་དང༌། གཞན་ལུགས་པ་ཀུན་གྱིས་ཀྱང་མགོན་པོ་བེར་
ནག་ཅན་གྱི་རྒྱུད་དང་སྒྲུབ་ཐབས་སོགས་ཁུངས་བཙུན་གང་ཡང་མེད་པའི་གློ་བུར་བ་
འདྲ་ཞིག་ཏུ་ཆ་མེད་ཅལ་སྒྲོག་བྱེད་པར་སྣང་བས་ཕྱོགས་ཙམ་ཞིག་བརྗོད་ན། འདིའི་
མན་ངག་གི་སྙིང་པོ་སྙན་བརྒྱུད་ཀྱི་གཞུང་ཚིག་ཉུང་ལ་དོན་རྒྱ་ཆེ་བའི་སྡོམ་ཚིག་ལྟ་བུ་
ཌོམྦྷི་ཧེ་རུ་ཀས་མཛད་པ་རྗེ་མར་པ་ཉིད་ཀྱིས་བསྒྱུར་བ་ལྷོ་བྲག་མགོན་པོའི་རྒྱ་གཞུང་
ཞེས་གྲགས་པ་འདི་ཉིད་ཡིན་ལ། འདིའི་དབུར་རྒྱ་སྐད་མ་སྦྱར་བ་ནི་སྙན་བརྒྱུད་
ཡིན་པས་སྤྲོས་པ་མ་མཛད་པའོ། །
འདི་ལས་གསུངས་པ་ནི། མགོན་པོ་རིགས་བསྡུས་ལ་བརྟེན་ནས་མཆོག་སྒྲུབ་
པ་དང༌། བདེ་དབང་ལ་བརྟེན་ནས་སྙིང་པོར་སྒྲུབ་པ། གསང་སྔགས་ལ་བརྟེན་ནས་
དྲག་པོར་སྒྲུབ་པ་ཞེས་རྩ་བའི་སྡོམ་ཚིག་གསུམ་པོ་འདི་ཡིན་ལ། འདིས་ཅི་བསྟན་ཞེ་
ན། ཕྲིན་ལས་ཀྱི་ཕྱིར་བདེ་བར་གཤེགས་པ་ཐམས་ཅད་ཉེ་བར་བསྡུས་པ། ཞེས་པ་
ནས་ཕྲིན་ལས་ཀྱི་སྙིང་པོས་ལས་བྱའོ། །ཞེས་པའི་བར་གྱིས་རིགས་བསྡུས་ལ་བརྟེན་
ནས་མཆོག་བསྒྲུབ་པར་བསྟན། བདེ་དབང་རྡོ་རྗེ་གསང་ཆེན་མགོན་པོ་མ་ལུས་པའི་
དམ་ཚིག་སྟེ་སྙིང་པོ་ཉིད་སྒྲུབ་པའི་དབང་ཕྱུག་གོ །ཞེས་པས་བདེ་དབང་ལ་བརྟེན་
ནས་སྙིང་པོར་སྒྲུབ་པ་བསྟན། གཏོར་མ་དང་བཅས་པས་སྲིན་པོའི་གཟུགས་ཅན་
སོགས་བརྗོད་ཅིང་གང་འདོད་པ་དེ་ཡིད་ལ་བྱས་པས་དོན་བདེ་བླག་ཏུ་འགྲུབ་བོ། །

268 ཡེ་ཤེས་མགོན་པོའི་ལོ་རྒྱུས།
ཞེས་པས་གསང་སྔགས་ལ་བརྟེན་ནས་དྲག་པོར་བསྒྲུབ་པ་བསྟན་པར་དཔལ་མཁའ་
སྤྱོད་པས་བཞེད་དོ། །དེ་ལྟར་གསུམ་གྱི་དང་པོ་རིགས་བསྡུས་ལ་བརྟེན་ནས་མཆོག་
བསྒྲུབ་པ་ལ་ཡང་སྤྱིར་སྒྲུབ་པ་དང་། བྱེ་བྲག་ཏུ་སྒྲུབ་པ་གཉིས་གསུངས་པའི།
སྤྱིར་སྒྲུབ་པ་མགོན་པོ་རིགས་ལྔ་བསྒྲུབ་པ་སྟེ། དེའི་མན་ངག་དཔལ་མཁའ་
སྤྱོད་པས་མཛད་པ་བཞིན་ཉམས་ལེན་གོང་གསལ་སྙིང་པོར་དྲིལ་བ་རྒྱལ་བ་དཀོན་
མཆོག་ཡན་ལག་གི་ཞལ་སྔ་ནས་ཚིགས་བཅད་དུ་སྩལ་བ་དེ་ཉིད་ཡིན་ལ།
དེ་ལ་རྟགས་ཐོན་ནས་བྱེ་བྲག་ཏུ་བསྒྲུབ་པ་ལ། མགོན་པོ་དཀར་པོ་ལ་བརྟེན་
ནས་ཚེ་སྒྲུབ་པ་འཆི་མེད་བདུད་རྩིའི་བཅུད་ལེན། སེར་པོ་ལ་བརྟེན་ནས་ལོངས་སྤྱོད་
འདོད་དགུ་ཆར་འབེབས། དམར་པོ་ལ་བརྟེན་ནས་རབ་དགུག་དབང་གི་ལྕགས་ཀྱུ།
ལྗང་གུ་ལ་བརྟེན་ནས་ལས་སྣ་ཚོགས་སྒྲུབ་པ་རྣམས་ཡིན་ཅིང་། ཕྱི་མ་འདི་ལ་ཐུགས།
གསུང་། སྐུ། ཕྲིན་ལས་དང་བཞི། ས་ཆུ་མེ་རླུང་བཞི། ལྷ་སྔགས་ཡན་ལག་ཏིང་
འཛིན་བཞི་སོགས་ཕྲིན་ལས་བརྒྱ་རྩའི་རྣལ་འབྱོར་ཤིན་ཏུ་ཟབ་པའི་མན་ངག་རྣམས་
བཞུགས་པར་གསུངས་སོ། །
གཉིས་པ་བདེ་དབང་ལ་བརྟེན་པ་ནི། མཆོག་གསང་བདེ་ཆེན་དུ་བསྒྲུབ་པ་
ཞེས་བྱ་བ་ཤིན་ཏུ་ཟབ་པ་དཔག་བསམ་གྱི་མགོན་པོའི་མན་ངག་ཅེས་བྱ་བ་སྟེ། འདི་
མན་ངག་སྙིང་པོར་དྲིལ་བའི་དམིགས་པ་རྗེ་ཀརྨ་པ་དོན་ལྡན་ཞབས་ཀྱིས་བསྩལ་
བའི་བསྙེན་པའི་ཟིན་བྲིས་ལས། རབ་ནི་བདག་མདུན་ཡེ་ཤེས་ཀྱི། །མགོན་པོར་
གསལ་བའི་ས་བོན་གྱིས། །ཞེས་སོགས་ནས། མཆོག་དམན་རོ་མཉམ་ཞེན་འཛིན་
བྲལ། །དེ་ལྟར་མཉམ་བཞག་འགྲོ་ཕྱིར་བསྔོ། །སྟོད་ལས་བྱང་ཆུབ་སྒྲུབ་པ་ཞེས། །
རླུང་སེམས་གནད་ཀྱི་འཁོར་ལོ་ཡིན། །ཞེས་གསུངས་པ་དང་། དཔལ་མཁའ་སྤྱོད་
པས་མཛད་པའི་ཡུམ་བཅས་ཡུམ་མེད་ཀྱི་བསྐྱེད་རྫོགས་ཟུང་འཇུག་ཏུ་སྒོམ་པའི་ཚུལ་

ཇི་ལྟར་བརྒྱུད་པའི་ཚུལ་བརྗོད་པར་བྱ་བ། 269
དང༌། གཙོ་བོར་ཡབ་ཡུམ་ཐབས་ཤེས་གོ་བཟློག་ཀྱང་འདིའི་མན་ངག་གི་སྙིང་པོ་
དམ་པ་སྟེ། ཇི་སྐད་དུ། རང་ཉིད་རྡོ་རྗེ་རོ་ལངས་མ་གསེར་གྱི་མདོག་གམ། དམར་བ་
ལ་འཇིགས་བྱེད་ཆེན་པོས་ཉེ་བར་འཁྲིལ་བ། ས་བླ་ས་འོག་ས་སྟེང་གི་བཅུད་ཐམས་
ཅད་བསྡུས་ཏེ་ཤུགས་ཀྱིས་རབ་ཏུ་རྩོལ་བ་ཞེས་ལྟ་ཞིང་ཧིཾབྷོ་ཛཞེས་བཟླའོ། །འདི་
ནི་ལས་ལ་སྦྱར་བའོ། །གཞན་ཡང་ཡབ་ཏུ་གནས་པས་ཡུམ་སྒྲུབ་པ་དང༌། ཡུམ་དུ་
གནས་པས་ཡབ་སྒྲུབ་པ་ཞེས་བྱ་བའང་ཤེས་པར་བྱའོ། །ཞེས་གསུངས་སོ། །
འདིའི་བཟླས་རིམ་ལའང་དབྱངས་བཟླས། ཤུབ་བཟླས། ཡིད་བཟླས། ཏིང་
ངེ་འཛིན་གྱི་བཟླས་པ། རྡོ་རྗེའི་བཟླས་པ། ཏིལ་ཀའི་བཟླས་པ། ཉེ་བ་འགྲེལ་
བའི་བཟླས་པ། རོ་མཉམ་པའི་བཟླས་པ་སོགས་གསུངས་ཏེ་མདོར་ན་མན་ངག་
ཞལ་གདམས་ཡིག་ཆུང་དང་བཅས་པ་བཞུགས་སོ། །འདིའི་སྒོ་ནས་མཆོག་དང༌།
ཐུན་མོང་གི་དངོས་གྲུབ་མ་ལུས་པ་བསྒྲུབ་པར་གསུངས་པས་ཤིན་ཏུ་ཟབ་ཅིང་ངོ་
མཚར་བ་སྟེ། དཔལ་མཁའ་སྤྱོད་པས། འདི་ནི་དགོས་འདོད་འབྱུང་བའི་མགོན་པོ་
ཞེས་ཀྱང་བྱ། མགོན་པོ་དཔག་བསམ་ཆར་འབེབས་ཞེས་ཀྱང་བྱ། གར་དབང་
དགྱེས་པའི་མགོན་པོ་ཞེས་ཀྱང་བྱ། བེར་ནག་ཅན་གྱི་མཆོག་སྒྲུབ་ཅེས་ཀྱང་བྱ།
ལྷོ་བྲག་པའི་མགོན་པོ་བདེ་དབང་མ་ཞེས་ཀྱང་བྱ་སྟེ། རྣལ་འབྱོར་བླ་མེད་ཀྱི་
མགོན་པོ་བླ་མེད་ཧེ་རུ་ཀ་ཕྲིན་ལས་སུ་སྒྲུབ་པའི་ཨུ་པ་དེ་ཤ་གཞན་ལ་མི་བསྟན་
པའི་བཀའ་རྒྱ་དང་བཅས་པའོ། །ཞེས་གསུངས་ལ། རྗེ་མར་པས་རྗེ་མི་ལ་ལ་
གནང་། དེས་སྒམ་པོ་པ། དེས་རྗེ་དུས་མཁྱེན་དོན་བརྒྱུད་འཛིན་པའི་གཙོ་བོར་
དགོངས་ཏེ་གདམས་པར་མཛད་ལ། རྗེ་འགྲོ་མགོན་རས་ཆེན་མགོན་པོའི་མན་
ངག་ལ་རང་ཉིད་ལས་མཁས་པ་མེད་པའི་ཐུགས་རྒྱལ་མངའ་བ་ལ། རྗེ་དུས་
གསུམ་མཁྱེན་པས་འདི་ཉིད་སྙན་བརྒྱུད་དུ་གནང་བས། མལ་གྱོའི་ལུགས་ལས་

270 ཡེ་ཤེས་མགོན་པོའི་ལོ་རྒྱུས།
ཆེས་ཤིན་ཏུ་ཟབ་པར་དགོངས་ཏེ་ཐུགས་ཀྱི་ང་རྒྱལ་ཆག་ཅིང་ཀཾ་ཚང་དོན་བརྒྱུད་
འདི་ལས་ལྷག་པར་ཐུགས་དད་འཁྲུངས་ཏེ། རྗེ་དུས་མཁྱེན་གྱི་སློབ་མ་དོན་བརྒྱུད་
འཛིན་པའི་གཙོ་བོར་གྱུར་ཅིང་དཔལ་མཁའ་སྤྱོད་པའི་གསུང་ལས། རྗེ་ཟླ་འོད་
གཞོན་ནུ་ལས་བྱུང་བའི་མགོན་པོ་དཔལ་དུས་གསུམ་མཁྱེན་པ་རིན་པོ་ཆེས་ཤིན་ཏུ་
སྦས་ཏེ་འགྲོ་མགོན་རས་ཆེན་ལ་བསྟན་པ། གཉལ་པ་ཇོ་སྲས་ལས་བྱུང་བ་ལས་
ཀྱང་ཁྱད་པར་དུ་འཕགས་པར་དགོངས་ཏེ་རབ་ཏུ་གསང་ནས་ཚིག་བརྒྱུད་དུ་བསྟན་
ནོ་ཞེས་གསུངས། ཞེས་འབྱུང་ངོ༌། །
ལྷག་པར་གྲུབ་མཆོག་ཀརྨ་པཀིས་ནི། སྐུ་གསུམ་ངོ་སྤྲོད་གནད་བཞི་ཆོས་ཉིད་
ཀྱི་འཁོར་ལོ་བསྐོར་བ་དང༌། དེ་ལས་ལོངས་སྐུ་རླུང་སེམས་གནད་ཀྱི་འཁོར་ལོ་
བསྐོར་བ་ཉིད་རྫོགས་རིམ་གྱི་མཆོག་ཏུ་བཞེད་དེ། རིན་པོ་ཆེ་དཔུང་རྒྱན་གྱི་མཚམས་
སྦྱོར་དུ། ཁམས་གསུམ་ཟ་བྱེད། སྲིད་གསུམ་སྒྲོལ་བྱེད་ཕོ་རྒྱུད་མགོན་པོའི་ཚོགས་
དང་། 
མོ་རྒྱུད་མ་མོའི་ཚོགས་རྣམས་རང་ཉིད་མགོན་པོ་ནག་པོའི་སྐུ་གསུང་ཐུགས་
དང་ཡོན་ཏན་ཕྲིན་ལས་རང་བཞིན་གྱིས་རྫོགས་ཤིང་བསྟིམ་པ་ནི་ལོངས་སྐུ་བདེ་བ་
ཆེན་པོའི་གདམས་ངག་གི་ཁྲིད་དུ་ཟླ་བ་དྲུག་གི་བར་དུ་རླུང་སེམས་ཀྱི་བསྙེན་པ་རྒྱུན་
དུ་བྱས་ན། མགོན་པོ་ནག་པོ་སྐུ་གསུང་ཐུགས་སུ་གསལ་ཞིང་བརྒྱན་པར་འགྱུར་བ་
སྟེ་ཕྲིན་ལས་ཐམས་ཅད་རླུང་འགྲོ་འོང་གིས་འགྲུབ་པར་འགྱུར་རོ། །ཞེས་བཀའ་
སྩལ་ཏོ། །གཞན་ཡང་ཡེ་ཤེས་ཀྱི་མགོན་པོ་བླ་མའི་རྣལ་འབྱོར་གྱི་མན་ངག ཡི་དམ་
དུ་བསྒྲུབ་པ་རིགས་གསུམ་གཅིག་ཏུ་དྲིལ་བའི་མན་ངག རླུང་བསྲེ་བའི་མན་ངག མ་
ཧཱ་ཀཱ་ལའི་གླུའི་བསམ་གཏན་གྱི་མན་ངག རླུང་སེམས་གནད་ཀྱི་ལྡེའུ་མིག་སོགས་
མཆོག་ཏུ་ཟབ་པའི་མན་ངག་མང་དུ་བཞུགས་སོ། །

ཇི་ལྟར་བརྒྱུད་པའི་ཚུལ་བརྗོད་པར་བྱ་བ། 271
གསུམ་པ་མན་ངག་ལ་བརྟེན་ནས་དྲག་པོར་བསྒྲུབ་པ་ནི། ལྷོ་བྲག་པའི་མགོན་
པོ་གཅིག་མགྱོགས་ཞེས་གྲགས་པ་ལྟར་ཕྱི་ནང་གསང་བའི་སྒྲུབ་ཐབས་རྣམས་མལ་
གྱོ་ནས་བརྒྱུད་པ་དང་མཚུངས་ལ། འོན་ཀྱང་རྗེ་མར་པ་ནས་བརྒྱུད་པ་འདི་ལ་སྙན་
བརྒྱུད་ས་བོན་ཙམ་ལས་རྒྱས་པར་བསྟན་པ་ནི་མེད་པ་འདྲ་ལ། དེ་ལྟར་ན་གསུམ་པོ་
འདིའི་སྔ་མ་གཉིས་དང་། ཡེ་ཤེས་ཀྱི་མགོན་པོ་བླ་མའི་རྣལ་འབྱོར་གྱི་མན་ངག་རྗེ་
མར་པ་ནས་བརྒྱུད་པ་འདི་ཟབ་ཅིང་ངོ་མཚར་བ་ཡིན་ཞིང་། མལ་གྱོའི་ལུགས་ལ་
མན་ངག་ཕྱོགས་ཙམ་ལས་ཧ་ཅང་གསལ་བ་མེད་པ་དང་། ཕྱི་མ་འདི་མལ་གྱོའི་
ལུགས་ལས་རྒྱས་པར་འབྱུང་ཞིང་། མར་ལུགས་ལ་མན་ངག་སྙན་བརྒྱུད་སྙིང་པོར་
དྲིལ་བ་ཉིད་དུ་བཞུགས་པའི་རྒྱས་པར་མ་སྤྲོས་ལ། མན་ངག་གི་གནད་རྣམས་མངའ་
བས་ལས་ལ་ཤིན་ཏུ་མྱུར་བས་ལྷོ་བྲག་པའི་མགོན་པོ་གཅིག་མགྱོགས་སུ་གྲགས་
པའང་ཕྱི་མ་འདིའི་སྒོ་ནས་ཏེ། ཟངས་དཀར་ལོ་ཙཱ་བའི་ཤ་བ་རྒྱུག་འགྱེལ་དང་།
གཉལ་པ་ཉི་འབར་གྱི་ཕོ་རོག་ལྡིང་སྐྱུར་དུ་གྲགས་པ་བཞིན་ནོ། །
གསང་སྔགས་ལ་བརྟེན་ནས་དྲག་པོར་སྒྲུབ་ཚུལ་མལ་གྱོའི་ལུགས་ལས་རྒྱས་
པར་འབྱུང་བ་ནི། ཕྱི་སྒྲུབ་པར་བུ། ནང་སྒྲུབ་ཛ་བརྡུང་། གསང་སྒྲུབ་ཐོད་པ་གཅིག་
ཐུན་སོགས། ཌོམྦྷི་ཧེ་རུ་ཀ མལ་གྱོ་ལོ་ཙཱ་བ། གཉལ་པ་ཉི་མ་འབར། གཉལ་པ་ཇོ་
སྲས། རྗེ་འགྲོ་མགོན་རས་ཆེན་ནས་ཀཾ་ཚང་འདི་ཉིད་ལ་བརྒྱུད་པ་ཡིན་ལ། དེ་དག་
གི་ཡིག་ཆ་ཡང་རྗེ་ཀརྨ་པ་ན་རིམ་དང་། བླ་མ་གོང་མ་རྣམས་ཀྱིས་མཛད་པ་ཆེས་མང་
བ་ཡོད་ཀྱང་ཕྱིས་སུ་དུས་དབང་གིས་དེ་དག་ཇི་ལྟ་བར་ལག་ལེན་ཤེས་པ་དཀོན་པར་
གྱུར་ནས་ནུབ་ཏུ་ཆ་བ་ན། བདག་གི་སྐྱབས་གནས་རྫོགས་པའི་སངས་རྒྱས་དཔལ་
ཀརྨ་པ་དགུ་པའི་ཞལ་སྔ་ནས་ཤིན་ཏུ་གོ་གསལ་བའི་ཡིག་ཆ། དཔལ་ཡེ་ཤེས་ཀྱི་
མགོན་པོ་བེར་ནག་ཅན་གྱི་སྒྲུབ་ཆེན་གྱི་ཕྱི་སྒྲུབ་པར་བུའི་ལག་ལེན་བལྟས་ཆོག་མ་

272 ཡེ་ཤེས་མགོན་པོའི་ལོ་རྒྱུས།
གཏུམ་ཆེན་རྔམ་པའི་ང་རོ་དགྲ་བགེགས་སྲོག་འཕྲོག་དང་། ནང་སྒྲུབ་ཛ་བརྡུང་གི་
ལག་ལེན་རྡོ་རྗེ་ཕ་ལམ་ཕྲིན་ལས་མྱུར་མགྱོགས་དང་། གསང་སྒྲུབ་ཐོད་པ་གཅིག་
ཐུན་མཐུ་སྟོབས་རྒྱལ་པོ་ཞེས་པ་དང་། མགོན་པོའི་ཕྱི་སྒྲུབ་ནང་སྒྲུབ་གསང་སྒྲུབ་དང་
བསད་པ་ལས་བཞིའི་བསྒྲལ་ལས་ཀུན་ལ་ཁྱབ་པ་རྒྱས་འབྲིང་བསྡུས་པ་གསུམ་གྱི་
རིམ་པ་དགྲ་བགེགས་སྙིང་འབྱིན་དང་། དཔལ་མགོན་པོའི་རྟེན་གཏོར་བཅའ་
ཐབས་ཆོས་སྐྱོང་དགྱེས་བྱེད་དངོས་གྲུབ་མྱུར་སྩོལ་ཕྲིན་ལས་རྒྱ་མཚོའི་རོལ་གར་
དང༌། སྒྲུབ་པ་ཀུན་ལ་གལ་ཆེ་བའི་ལག་ལེན་དམ་ཚིག་ཕྱག་ལེན་གསལ་བྱེད་ཀུན་
ཁྱབ་ཕྲིན་ལས་རོལ་པ་དང་། མགོན་པོ་འཁོར་བཅས་ཀྱི་དབྱངས་གདངས་ཀྱི་དྲ་མིག་
དག་གསལ་དུ་མཛད་པ་གོ་བདེ་མཐོང་ན་མངོན་དགའ་མཐོང་ཤེས་ཁོང་ཆུད་ཕྲིན་
ལས་མྱུར་མགྱོགས་ཀྱི་རྩལ་ལྡན་དང་། དྲག་པོའི་སྦྱིན་སྲེག་མགོན་པོ་དང་སྦྱར་བ་མ་
རུངས་ཚར་གཅོད་དང་། དམོད་བཅོལ་བསྟན་དགྲ་རླག་བྱེད་དམ་ཉམས་སྲོག་གི་སྤུ་
གྲི་དང་། དེའི་ལྷན་ཐབས་མནའི་གཟུ་དཔང་དྲག་པོའི་གནམ་ཐིག་གནམ་ལྕགས་
ཐོག་མདའ་དང་། དཔལ་ལྷ་མོའི་བསྙེན་སྒྲུབ་ལས་གསུམ་གསལ་བྱེད་ལོག་འདྲེན་
སྒྲོལ་བའི་གནམ་ལྕགས་རྡོ་རྗེ་སྐལ་ལྡན་དངོས་གྲུབ་མྱུར་སྩོལ་དང་། ཡེ་ཤེས་ཀྱི་
མགོན་པོ་ལེགས་ལྡན་དང་། བེར་ཅན་གྱི་སྒོམ་བཟླས་ལོ་རྒྱུས་དང་བཅས་པ། དཔལ་
ལྷ་མོའི་སྒོམ་བཟླས་ལོ་རྒྱུས་དང་བཅས་པ་རྣམས་མཛད་དེ་ཆེས་ཆེར་གསལ་བའི་
བཀའ་དྲིན་ཟླ་མེད་པ་སྩལ་ཞིང་། ཡང་རྗེ་མར་པས་རྔོག་སྟོན་ལ་འདི་ཉིད་གནང་བ་
ལ་གུར་མགོན་རྔོག་ལུགས་སུ་གྲགས་པ་དང་། རྗེ་མི་ལས་རས་ཆུང་པ་དང་། ངམ་
རྫོང་ལ་བདེ་མཆོག་སྙན་བརྒྱུད་དང་མཉམ་པོར་གནང་བས་བརྒྱུད་པ་དེ་དག་ལ་སྙན་
བརྒྱུད་མགོན་པོར་གྲགས་པའང་འདི་ཁོ་ན་ཡིན། རྗེ་མར་པས་ཐུན་མོང་གི་ངོར་ཆོས་
སྐྱོང་ཡོངས་གྲགས་དུད་སོལ་མར་མཛད་པ་དང་། རྗེ་མི་ལས་ཐུན་མོང་དུ་གྲགས་

ཇི་ལྟར་བརྒྱུད་པའི་ཚུལ་བརྗོད་པར་བྱ་བ། 273
པར་ཆོས་སྐྱོང་འདི་ལ་མཛད་དོ་ཞེས་གསལ་ཁ་མེད་པ་དང་། རྗེ་སྒམ་པོ་པས་ཏྲཀཱད།
རྗེ་དུས་མཁྱེན་གྱིས་ཕྱག་བཞི་པར་མཛད་པ་སོགས་མི་འདྲ་བ་བྱུང་བ་ཡང་དོན་གྱིས་
ཆོས་སྐྱོང་འདི་ཁོ་ན་ཡིན་པའི་གནད་ཀྱིས་གཞན་ངོར་གང་འོས་སུ་མཛད་པ་ཡིན་གྱི།
གལ་ཏེ་རྗེ་མར་པའི་ཆོས་སྐྱོང་དུད་སོལ་མ་རང་ཁོ་ན་ཡིན་ན། རྗེ་མི་ལས་ཀྱང་དེ་ལ་
མཛད་རིགས་ཤིང་དེ་བཞིན་དུ་བརྒྱུད་པ་རྣམས་ཀྱིས་ཀྱང་མཛད་རིགས་པས་སོ། །
རི་བོ་ཆེ་སངས་རྒྱས་དབོན་གྱི་བླ་མ་རྒྱ་གར་གྱི་གྲུབ་ཐོབ་ཛྷཱ་ན་ཏ་པ་བྱ་བ་དེ།
རྗེ་ནཱ་རོ་པའི་སློབ་མ་ཌོམྦྷི་པ་ནས་བརྒྱུད་པའི་བརྒྱུད་པ་དགུ་པ་ཡིན་པས། དེའི་བླ་
བརྒྱུད་རྣམ་ཐར་དུ། ཌོམྦི་པ་བྱིས་པའི་དུས་བ་གླང་འཚོ་ཞིང་ཡོད་ཙ་ན་ཉིན་གཅིག་
གཉིད་དུ་སོང་བའི་རྨི་ལམ་དུ་ཡིད་བཞིན་གྱི་ནོར་བུ་ཞིག་རྙེད་པ་དེ་གྱུར་མིད་བྱས་པ་
དང་ཁྱེའུ་མིང་སྲིང་གཉིས་བྱུང་ནས་དེ་དཔལ་ནཱ་རོ་པའི་བྱིན་རླབས་ཡིན། ཁྱོད་རྩོད་
མེད་ཀྱི་གྲུབ་ཐོབ་ཏུ་འགྱུར་བས་ནགས་གསེབ་ཡ་གི་ན་ནཱ་རོ་པ་བཞུགས་པ་མཇལ་
དུ་སོང་ཟེར་བ་རྨིས། གཉིད་སད་པ་ན་ནགས་གསེབ་ན་ཡར་ཕྱིན་ཙམ་ན་སྤྱིལ་པོ་
གཅིག་ན་རྣལ་འབྱོར་པ་རུས་རྒྱན་གསོལ་བ་པདྨའི་ཕྲེང་བ་བསྣམས་པ་གཅིག་གི་
མདུན་ན་ཏེ་ལོ་པ་དང་དགྲ་ནག་དང་། དགྱེས་རྡོར་དང་། མགོན་པོ་གྲི་གུག་མའི་ཐང་
ཀ་གླིང་བཞི་མ་གཅིག་བཀྲམ་ནས་འདུག དེ་ལ་ཁྱོད་ནཱ་རོ་པ་ལགས་སམ་ཞུས་པས་
ཅི་ཡང་མི་གསུང་བར་རང་གི་ཐུགས་ཀར་མཛུག་གུ་ཞིག་བཙུགས་ཞེས་སོགས་བྱུང་
བས་ཀྱང་རྗེ་ཏེ་ལོ་ནཱ་རོའི་ཆོས་སྐྱོང་འདི་ཉིད་ཡིན་པར་གསལ་བ་དང་། གཡུང་སྟོན་
དགེ་སློང་ཞི་བྱེད་རི་པར་གྲགས་པ་རས་ཆུང་སྙན་བརྒྱུད་ཀྱི་མངའ་བདག བཀའ་
བརྒྱུད་རིན་པོ་ཆེའི་ཆོས་སྐོར་ལ་མ་གསན་པ་མེད་ཅིང་ཐུགས་ཉམས་སུ་བཞེས་པའི་
མཁས་གྲུབ། རྗེ་མི་ལའི་རྣམ་ཐར་ལའང་མི་འདྲ་བ་བརྒྱ་དང་ཉེར་བདུན་ཙམ་
གཟིགས་གསུངས་པ་དེས་མཛད་པའི་མི་ལའི་རྣམ་ཐར་དུ། རྗེ་མར་པའི་ཆོས་སྐྱོང་གི་

274 ཡེ་ཤེས་མགོན་པོའི་ལོ་རྒྱུས།
མཐིལ་ལ་ནི་གྲི་གུག་མ་ཡིན་ཏེ་ངོ་བོ་གུར་མགོན་<མགོན་པོ་འདི་ཉིད་མཁའ་འགྲོ་མ་རྡོ་
རྗེ་གུར་གྱི་རྒྱུད་ནས་གསུངས་པས་ངོ་བོ་གུར་མགོན་ཞེས་པ་ཡིན་གྱི་གཞན་དུ་འཁྲུལ་བར་མི་བྱའོ། །
མཆན།>དང་བཀའ་གདམས་པའི་གྲི་གུག་ཅན་དང་གཅིག་སྟེ་ཀྱེ་རྡོ་རྗེ་ཁྲོས་པ་ཡིན་
ནོ། །ད་ལྟ་མར་པའི་བརྒྱུད་འཛིན་དུ་བརྫུས་པའི་རྨོངས་པ་གཅིག་གིས་ནི། ཕྱག་
བཞི་པ་གསར་མ་འདི་ལ་མར་པའི་ཆོས་སྐྱོང་དངོས་གཞི་རུ་བྱེད་ཅིང་གདའ་སྟེ་ཁ་
གཞང་ནོར་བ་ཡིན་ནོ། །རྗེ་མར་པས་ནི་ཕྱག་བཞི་པའི་ལུང་རེ་ཙམ་ཞུས་པ་ནི་སྲིད་
དོ། །འདི་ནི་ཁམས་པ་སྒ་ལོའི་དྲུང་དུ་དཔལ་ཕག་མོ་གྲུ་པ་རྡོ་རྗེ་རྒྱལ་པོས་ཞུས་པ་
ཡིན་ནོ། །ཕག་གྲུའི་བརྒྱུད་འཛིན་རྣམས་ཀྱིས་ཆོས་སྐྱོང་དངོས་གཞི་འདི་རང་ཡིན་
སྙམ་བྱེད་པ་ཡོད་དེ། འོན་ཀྱང་མར་པ་ལ་ལྟོས་ན་ཆོས་སྐྱོང་གི་གཙོ་བོ་ནི་གྲི་གུག་
ཅན་ཡིན་ནོ། །བྱ་རོག་གདོང་ཅན་འདི་ཕྱག་བཞི་པའི་ལས་མགོན་ཟེར་ཡང་བཀའ་
སྲུང་སྤྱིའི་ལས་མགོན་ཡིན་པས་སུས་བསྟེན་ཡང་འདྲ་མོད། དྭགས་པོ་ལྷ་རྗེ་བ་ནི་རྗེ་
མི་ལའི་གྲི་གུག་ཅན་དང་། བཀའ་གདམས་གྲི་གུག་ཅན་གཉིས་ཀར་བསྟེན་པ་ཡིན་
ནོ། །ཞེས་འབྱུང་བས་ཀྱང་གསལ་བར་བྱས་སོ། །མགོན་པོ་རིགས་བསྡུས་ཞེས་པ་
ཡང་དེང་སང་མགོན་པོ་རིགས་མི་འདྲ་བ་མང་པོ་ཕྱོགས་གཅིག་ཏུ་བསྡུས་པའི་སྣ་
གསོག་སྤུ་གསོག་བྱས་འདུག་པ་ལྟ་བུ་མ་ཡིན་གྱི། དཔལ་མགོན་པོ་འདི་རིགས་
ཐམས་ཅད་ཁྱབ་བྱེད་གསང་ཆེན་རིགས་གཅིག་གི་ངོ་བོར་བཞུགས་པ་སྟེ། རིགས་
ཐམས་ཅད་བསྡུས་པའི་བདག་ཉིད་ཡིན་པས་དེ་སྐད་ཅེས་བྱ་ལ། དེ་ལས་ཇི་སྐད་དུ།
དུས་འཁོར་རྩ་རྒྱུད་ལས།
རིགས་གསུམ་པ་དང་རིགས་ལྔ་དང༌། །
རང་བཞིན་གཅིག་དང་རིགས་བརྒྱའོ། །

ཇི་ལྟར་བརྒྱུད་པའི་ཚུལ་བརྗོད་པར་བྱ་བ། 275
ཞེས་དང་། ཀུན་སྤྱོད་ལས།
གང་ཡང་དྲུག་པའི་སངས་རྒྱས་ཞེས་བྱ་བ། །
གཅིག་པུའི་ཉམས་ཀྱིས་དུ་མའི་གར་མཛད་དོ། །
ཞེས་དང་། བརྟག་གཉིས་ལས།
རིགས་གཅིག་ལས་ནི་དེ་བཞིན་གཤེགས་པའི་ཚོགས། །
རིགས་ལྔའི་ཚོགས་ལས་རིགས་ནི་དུ་མ་རྣམས
དེ་རྣམས་རིགས་ལས་རིགས་ནི་རྣམ་པ་བརྒྱ། །
ཞེས་གསུངས་པ་ལྟར། གྲུབ་དབང་ཀརྨ་པ་ཆེན་པོས་ཀྱང་། ཆོས་སྐྱོང་འདི་ནི་མགོན་
པོ་སྤྱི་བསྡུས་ཀྱི་སྒྲུབ་པ་ཡིན་ལ། སློབ་དཔོན་ཨརྱ་པའི་མགོན་པོ་སྤྱི་སྒྲུབ་ཅེས་ཀྱང་བྱ་
ཞེས་བཀའ་སྩལ་ཏོ། །
ཡང་རིགས་གཅིག་དེ་ལས་སྐུ་གསུང་ཐུགས་ཡོན་ཏན་ཕྲིན་ལས་ཀྱི་མགོན་པོ་
དཀར་དམར་མཐིང་སེར་ལྗང་བ་སྟེ། རིགས་ལྔ་ལ་རང་གི་རིགས་ཀྱི་མཁའ་འགྲོ་མ་
བརྒྱད་བརྒྱད་ཀྱིས་བསྐོར་བ་སྒྲུབ་ཐབས་སུ་བཤད་པས། དེ་ལ་རིགས་བསྡུས་སུ་
བྱས་པའང་རྣམ་གྲངས་ཙམ་དུ་འགལ་བ་མེད་པར་ཏེ་གུར་རིགས་བསྡུས་བཞིན་ནོ། །
མགོན་པོ་སྤྱི་གཞུང་ཞེས་པའང་ཐམས་ཅད་ཀྱི་ཁྱབ་བྱེད་སྤྱིར་གྱུར་པ་དེའི་སྒྲུབ་གཞུང་
ཡིན་པས་དེ་སྐད་དུ་བརྗོད་པའོ། །དེས་ན་མགོན་པོ་འདི་ཉིད་མགོན་པོ་ཐམས་ཅད་
ཀྱི་རྩ་བའི་སྤྲུལ་གཞི་ཡིན་པའང་གནད་འདིས་ཡིན་ལ། དེར་མ་ཟད་མགོན་པོ་མངོན་
འབྱུང་ངམ་ལེའུ་ལྔ་བཅུ་པར། མགོན་པོ་ཞལ་གཅིག་ཕྱག་གཉིས་པ་ནས། ཞལ་བཞི་
ཕྱག་བཅུ་དྲུག་ཡོད་པའི་བར་གྱི་མགོན་པོ་གསུངས་པའི་ཐོག་མར། ཞལ་གཅིག་ཕྱག་

276 ཡེ་ཤེས་མགོན་པོའི་ལོ་རྒྱུས།
གཉིས་བྱུང་བའང་རྩ་བའི་སྤྲུལ་གཞི་ཡིན་པའི་དོན་གྱིས་ཏེ། དེའི་རྒྱུ་མཚན་ཡང་།
རྒྱལ་བ་ཀརྨ་པ་དྲུག་པ་དོན་ལྡན་ཞབས་ཀྱིས་མགོན་པོའི་མངོན་རྟོགས་ཆེན་མོའི་
བདག་སྒོམ་དུ་རྒྱུད་འདིའི་དགོངས་པ་བཞིན་ཞལ་བཞི་ཕྱག་བཅུ་དྲུག་པ་རྒྱུ་རྡོ་རྗེ་
འཛིན་པར་མཛད་ནས། དེ་ཉིད་ཞལ་གཅིག་ཕྱག་གཉིས་པ་འབྲས་བུ་རྡོ་རྗེ་འཛིན་
པར་བཞེངས་པའི་མངོན་རྟོགས་གསུངས་པ་ནི། རྒྱུད་འདིའི་ལེའུ་བདུན་པ་ལྷ་རྣམས་
བཞེངས་པའི་ལེའུ་ལས། ཞལ་བཞི་ཕྱག་བཅུ་དྲུག་པའི་མངོན་རྟོགས་བསྟན་པའི་
མཐར། ཞུ་བ་གླུས་བསྐུལ་བ། བཅོམ་ལྡན་འདས་སྐད་ཅིག་དེ་ཉིད་ལ་རྫོགས་པར་
ཡིད་ཀྱི་འགྱུ་བ་གསལ་བས་ཕྱག་བཅུ་དྲུག་པ་རྫོགས་པར་བྱས་ནས་
ལོངས་ཤིག 
ཕྱག་གཉིས་པ་བཤད་པར་བྱ་སྟེ། སེམས་ཅན་རྣམས་ཀྱི་སྡུག་བསྔལ་བསལ་བའི་
དོན་དུ་ཇི་ལྟར་ཕན་པར་བསམ་པ་ཙམ་གྱིས་སྡུག་བསྔལ་ཐམས་ཅད་ལས་ཡང་དག་
པར་འདོན་པའི་ལྷའི་རིགས་བསམ་པར་བྱའོ། །བཅོམ་ལྡན་འདས་ཀྱིས་གསུངས་པ།
དང་པོར་ཧཱུཾ་ཡིག་བསམ་པར་བྱ་བ་དང་། ཕྱི་ནས་མཆོད་པ་དང་བསྙེན་བཀུར་བ་ལ་
སོགས་པ་བྱས་ནས་དངོས་གྲུབ་འདོད་པས་བསྒོམ་པར་བྱའོ། །ཞལ་གཅིག་ཕྱག་
གཉིས་པ་གཡས་གྲི་གུག གཡོན་ཐོད་པ་སྐུ་མདོག་ནག་པོ། སྐྱ་སེར་པོ་གྱེན་དུ་
བརྫེས་པ། ཞེས་སོགས་མངོན་རྟོགས་གསུངས་སོ། །དེ་བཞིན་དུ་ལེའུ་གསུམ་པ་
སྔགས་ཀྱི་ལེའུའི་ཐོག་མར་ཡང་། ༀ་མ་ཧཱ་ཀཱ་ལ་ཧཱུྃ་ཕཊ་སྭཱ་ཧཱ། ཕྱག་གཉིས་པའི་
སྔགས་སོ། །ཞེས་འབྱུང་ལ། ལེའུ་བཞི་པ་དབང་གི་ལེའུ་ལས་ཀྱང་དང་པོར་ནག་པོ་
ཆེན་པོ་ཕྱག་གཉིས་པའི་སྔགས་སྟོང་ཕྲག་བཅུ་བཟླས་ནས་སློབ་མ་ལ་དབང་བསྐུར་
ཏེ་ཞེས་གསུངས་པ་སོགས། ཞལ་གཅིག་ཕྱག་གཉིས་པ་འདི་ཁོ་ན་ཐམས་ཅད་ཀྱི་རྩ་
བར་བསྟན་པ་ཡིན་ནོ། །

རྒྱུ་ཇི་ལྟར་བརྒྱུད་པའི་ཚུལ་བརྗོད་པར་བྱ་བ། 277
འོ་ན་འདིར་གསུངས་པའི་མགོན་པོ་གཞན་རྣམས་ཅི་ཞེ་ན། དངོས་གྲུབ་ཀྱི་
དོན་དང་བགེགས་ཞི་བར་བྱེད་པ་ལ་ཞལ་གཅིག་ཕྱག་བཞི་པའི་མགོན་པོ་གསུངས་
ཏེ། སྐུ་མདོག་ནག་པོ་གཡས་རྩེ་གསུམ་དང་ཐོ་བ། གཡོན་གྲི་གུག་དང་ཐོད་པ་ཅན་
སྔགས་ཀྱང་། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ་ཕཊ། ཅེས་པའོ། །བགེགས་འབའ་ཞིག་ཞི་བ་ལ་
ཞལ་གསུམ་ཕྱག་དྲུག་པ་གསུངས་ཏེ། སྐུ་དང་རྩ་ཞལ་ནག་པོ། གཡས་དཀར།
གཡོན་ལྗང་བ། གཡས་གསུམ་གྲི་གུག་ཐོད་པ་ཌཱ་མ་རུ། གཡོན་གསུམ་ཐོད་པ་རྩེ་
གསུམ་རལ་གྲི། སྔགས་ནི། ཨོཾ་མ་ཧཱ་བྷེ་ར་ཝཱ་སིདྡྷཾ། ཞེས་སོགས་སོ། །སྦྱོར་བ་དེ་
དག་སྤྱོད་པའི་རྣལ་འབྱོར་གྱིས་གནས་པ་ལ་ཞལ་གསུམ་ཕྱག་བརྒྱད་པ་གསུངས་པ་
སྟེ། སྐུ་དང་རྩ་ཞལ་ནག་པོ། གཡོན་དཀར། གཡས་ལྗང་བ། ཕྱག་དང་པོ་གཉིས་
ཡུམ་ལ་འཁྱུད་པ། ལྷག་མ་གཡས་གསུམ་གྲི་གུག་རྡོ་རྗེ་ཌཱ་མ་རུ། གཡོན་གསུམ་
ཁྲག་གིས་བཀང་བ་ཐོད་པ་དྲིལ་བུ་ཐོ་བའོ། ། ཨོྃ་ཨཱ༔ཧཱུྃ་ཕཊ་ཧིཧཱ། ཞེས་པ་ནི་
སྔགས་སོ། །སྔགས་ཀྱི་ལེའུ་ལས། ཨོ་ཧྲི་ཀ་ཧཱུྃ་ཀི་ལི་ཀི་ལི་ཞེས་སོགས་ཕྱག་བཅུ་
པའི་སྔགས་གསུངས་ཀྱང་སྔགས་ཀྱི་བྱེད་ལས་དང་མངོན་རྟོགས་མ་གསུངས་སོ། །
ལས་ཐམས་ཅད་བྱེད་པ་དང་། སངས་རྒྱས་ཐམས་ཅད་ཀྱིས་ཕྱག་བྱེད་པ་དང་།
འཇིག་རྟེན་གསུམ་འགྲུབ་པ་དང་། གང་འདོད་བྱེད་པ་ལ་ཞལ་བཞི་ཕྱག་བཅུ་
གཉིས་པ་གསུངས་ཏེ། སྐུ་དང་རྩ་ཞལ་ནག་པོ། གཡས་དམར། གཡོན་དཀར།
རྒྱབ་ཕག་ཞལ་ལྗང་གུ། ཕྱག་དང་པོ་གཉིས་ཡུམ་ལ་འཁྱུད་པ། ལྔ་པ་གཉིས་གླང་པོ་
ཆེའི་པགས་པ་བརྒྱངས་པ། ལྷག་མ་གཡས་གྲི་གུག་རྡོ་རྗེ་རྩེ་གཅིག ཐོ་བ། རྡོ་རྗེ།
གཡོན་རྔ་མ་དཀར་པོ། རྩེ་གསུམ། ཐོད་པ། ལོག་འདྲེན་གྱི་མཆེ་བའོ། །སྔགས་ནི།
ཨོ་དི་ཏྠོ་རྐ་ཊ་བྷེ་ར་ཝ་ཡ་སཾ་སཾ་སཾ་རུ་རུ་རུ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པའོ། །ཕྱག་བཅུ་
བཞི་པའི་མངོན་རྟོགས་མ་གསུངས་ཤིང་སྔགས་ཀྱི་ལེའུར། ཨོཾ་མ་མ་རཱ་ཛ་ག་ཏཀོ་

278 ཡེ་ཤེས་མགོན་པོའི་ལོ་རྒྱུས།
བྷ་ཡ་སོགས་ནས། ཨོཾ་མཾ་ཙོ་མ་ཧཱ་བྷེ་ར་ཝཱ་ཡ་སྭཱ་ཧཱ། དངོས་གྲུབ་ཀྱི་དོན་དུ་ཕྱག་བཅུ་
བཞི་པའི་སྔགས་འདིས་གཏོར་མ་རྒྱུན་དུ་སྦྱིན་ནོ། །ཞེས་གསུངས་ཤིང་། གཞན་
ཡང་འདི་སྐད་དུ། ཨོཾ་ཤི་ཀྵི་གྲིཉྩ་བ་ལཾ་ཧཱུཾ་ཕཊ། མདུ་མཾ་ས་སོགས་ནས་ཀྲྀཥཱ་ཝཎ་ཡེ་
ཧཱུྃ་སྭཱ་ཧཱ། སྲན་མ་ཆེན་པོ་ལེགས་པར་བཙོས་པ་དང་། ཆང་དང་། ཤ་དང་། ཁྲག་
གིས་བཀང་བ་དང་། དེས་མཚན་མོར་རྒྱུན་དུ་གཏོར་མ་སྦྱིན་པ་སྟེ། ཞག་ཉི་ཤུ་རྩ་
གཅིག་ན་དགེ་བ་དང་མི་དགེ་བའི་མཚན་མ་འབྱུང་ངོ༌། ། ཟླ་བ་གཅིག་ན་དངོས་
གྲུབ་སྟེར་ཏེ། ལོ་གཅིག་ན་གང་འདོད་པ་སྟེར་རོ། །ཞེས་གསུངས་སོ། །རྒྱུད་རྡོ་རྗེ་
འཛིན་པ་ཞལ་བཞི་ཕྱག་བཅུ་དྲུག་པ་ནི། སྐུ་དང་རྩ་ཞལ་ནག་པོ། གཡས་ལྗང་།
གཡོན་དམར། རྒྱབ་མ་ཧེའི་ཞལ་གདངས་པ། ཕྱག་དང་པོ་གཉིས་ཡུམ་ལ་འཁྱུད་
པ། བརྒྱད་པ་གཉིས་གླང་པོ་ཆེའི་པགས་པ་བརྒྱངས་པ། ལྷག་མ་གཡས་རྣམས་གྲི་
གུག ཐོ་བ། རྔ་མ་དཀར་པོ། གཤིན་རྗེའི་དབྱུག་པ། རྡོ་རྗེ་ལོག་འདྲེན་གྱི་མཆེ་བ།
གཡོན་པ་རྣམས་ཁྲག་གིས་གང་བའི་ཐོད་པ། རྩེ་གསུམ། རྗེའུ་ཆུང་། རྡོ་རྗེའི་མདུད་
པ། དྲིལ་བུ། མ་ཧེའི་མགོ་བོའོ། །སྔགས་ནི། ཨོཾ་ཧཱུཾ་ཧཱུཾ་ཡཾ་མཾ་ཀ་ར་སོགས་གསུངས་
སོ། །དེ་ལྟར་མགོན་པོ་ཐམས་ཅད་ཀྱི་རྩ་བ་འདི་གྲུབ་ན་གཞན་ཐམས་ཅད་ཀྱང་
འགྲུབ་པ་དང་། མགོན་པོའི་རིགས་ཇི་སྙེད་པ་ཐམས་ཅད་ཀྱང་འདི་ཁོ་ནའི་རྣམ་
འཕྲུལ། སྤྲུལ་པ་ཡང་སྤྲུལ་ཉིང་སྤྲུལ་ཡིན་པ་ལ་དགོངས་ཏེ། གྲུབ་མཆོག་ཀརྨ་པས་
གསང་བ་ནག་པོའི་རྒྱུད་ཀྱི་མཚམས་སྦྱོར་དུ། མགོན་པོ་གྲི་གུག་མ་འདི་སྒྲུབ་ན། ལྷ་
དམག་འབུམ་གྱི་སྤྱི་རྗེ། སྲིད་པ་གསུམ་གྱི་སྲོག་བདག རྒྱལ་བ་ཀུན་གྱི་བསྟན་སྲུང་། །
རྣལ་འབྱོར་ཀུན་གྱི་སྲོག་ཤིང་། ཁམས་གསུམ་པའི་ཚངས་པ་ལ་སོགས་པ་རྒྱལ་པོ་
བཙུན་མོ་བསམ་གྱིས་མི་ཁྱབ་པ་འབྱུང་བ་རྣམས་ཀྱང་། མགོན་པོ་ཡབ་ཡུམ་འདིའི་
རྣམ་པར་འཕྲུལ་པ་སྟེ། འདི་ཡིས་མ་ཁྱབ་པ་གང་ཡང་མེད་པ། གཙོ་ཆེར་མགོན་པོ་

ཇི་ལྟར་བརྒྱུད་པའི་ཚུལ་བརྗོད་པར་བྱ་བ། 279
ཡབ་ཡུམ་གཤིན་རྗེ་ལྷ་དགུ། མགོན་པོ་ཡུམ་བདུད་ལྷ་དགུ། མགོན་པོ་ཡབ་ཡུམ་
དུར་ཁྲོད་མགོན་པོ་ལྷ་དགུ། བི་རཱ་ཛ་ལྷ་དགུ། གནོད་སྦྱིན་ཡུམ་ལྷ་དགུ། སྲིན་པོ་
ཡབ་ཡུམ་ལྷ་དགུ། ཀླུ་ཡབ་ཡུམ་ལྷ་དགུ། བི་ནཱ་ཡ་ཀ་ལྷ་དགུ། མགོན་པོ་དྲང་སྲོང་
ཁྱབ་འཇུག་ཡབ་ཡུམ་ལྷ་དགུ། མགོན་པོ་བཙན་ཡབ་ཡུམ་ལྷ་དགུ། མགོན་པོ་
གནམ་ལྷ་ཡབ་ཡུམ་ལྷ་དགུ། འདི་རྣམས་གྲངས་ཅན་གྱི་ལྷ་དགུ་སྟེ། གྲངས་མེད་ཀྱི་
ལྷ་དགུ་དང་། ལྷ་ལྔ་དང་། ལྷ་བརྒྱད་དང་། ལྷ་བཅུ་གཅིག་དང་། ལྷ་སྟོང་། ལྷ་ཁྲི།
ལྷ་འབུམ། ལྷ་གྲངས་མེད་པ་སྟོན་པའི་འཁོར་ཚོགས་བསམ་གྱིས་མི་ཁྱབ་པ། རྒྱུད་
གདམས་ངག་གར་བྱུང་གར་སྣང་ཡང་མགོན་པོ་ཡབ་ཡུམ་གྱི་རྣམ་འཕྲུལ་དང་ཆོ་
འཕྲུལ་བཀའ་ཉན་འཁོར་ཚོགས་སུ་བརྟག་པར་བྱའོ། །ཞེས་དང་། རྒྱུད་ལེའུ་ལྔ་
བཅུ་པའི་མཚམས་སྦྱོར་དུ། མགོན་པོ་ཞལ་གཅིག་ཕྱག་གཉིས་པ་རྩ་བའི་ལྷ་ཚོགས་
ལས་འཕྲོས་ནས་ཞལ་ཕྱག་གྲངས་ཅན་གྲངས་མེད་དུ་རྣམ་པར་འཕྲུལ་པ་ནི་མགོན་
པོ་གྲི་གུག་ཅན་གྱི་རྫུ་འཕྲུལ་དང་ཆོ་འཕྲུལ་རྣམ་པར་འཕྲུལ་པ་སྟེ། ཞེས་དང་། ཀླད་
དོན་ལོ་རྒྱུས་ལས་ཀྱང་། ཀུན་གྱི་གཙོ་བོ་ཡབ་ལེགས་ལྡན་མགོན་པོ་ནག་པོ་བེང་
ཅན་ཐམས་ཅད་ལས་འཕྲོས་པ་སྟེ། བསྟན་སྲུང་ནག་པོ་བེར་ནག་ཅན་དང་། བེར་
མེད་ཐོད་ཁྲག་གྲི་གུག་ཐོད་ཁྲག་ཅན་དང་། ཕྱག་བཞི་པ་དང་། ཕྱག་དྲུག་པ་དང་།
ཞལ་ཕྱག་གྲངས་མེད་པ་ལ་སོགས་མགོན་པོ་འདིའི་རྣམ་འཕྲུལ་སྤྲུལ་པ་དང་། ཡང་
སྤྲུལ། རྫུ་འཕྲུལ། ཆོ་འཕྲུལ་ཡིན་པར་ཀུན་གྱིས་ཤེས་པར་མཛོད། ཅེས་གསུངས་
པ་དང་། རྗེ་བཙུན་ཆེན་པོ་མར་པའི་མགུར་ལས། །
དུད་སོལ་ལྷ་མོ་མ་གཏོགས་པའི། །
བསྟན་སྲུང་བརྒྱ་དང་རྩ་བརྒྱད་ཤེས། །

280 ཡེ་ཤེས་མགོན་པོའི་ལོ་རྒྱུས།
ཞེས་གསུངས་པའང་མགོན་པོ་ཐམས་ཅད་ཀྱི་རྩ་བ་འདི་མཁྱེན་པས་གཞན་ཐམས་
ཅད་མི་མཁྱེན་པ་མེད་པའམ། ཐམས་ཅད་འདིའི་རང་བཞིན་ཡིན་པས་གཅིག་ཤེས་
ཀུན་གྲོལ་ལ་དགོངས་ནས་དེ་སྐད་དུ་གསུངས་པའོ། །
དེ་ལྟ་བུའི་དཔལ་ཡེ་ཤེས་ཀྱི་མགོན་པོ་འདི་ཉིད་བསྟེན་ཅིང་བསྙེན་པར་བྱེད་
པ་ཡང་སྨིན་གྲོལ་གཉིས་ཀྱི་སྒོ་ནས་དགོས་པའི་སྨིན་བྱེད་ཀྱི་དབང་ལ་ཡང་དབང་
པོ་རྣོ་རྟུལ་སྐལ་པ་མཆོག་དམན་གྱི་བྱེ་བྲག་ལས་དབང་བསྐུར་མུ་བཞི་སོགས་སུ་
འགྱུར་ཞིང་། དབང་བསྐུར་བའི་ཆོ་ག་རྒྱས་འབྲིང་བསྡུས་གསུམ་གྱི་དབང་གིས་
དཀྱིལ་འཁོར་ལ་རྡུལ་ཚོན། རས་བྲིས། ཚོམ་བུ། མཚན་མ་སོགས་དང་། དབང་པོ་
ཡང་རབ་ཡེ་ཤེས་ཀྱི་དཀྱིལ་འཁོར་དུ་དབང་བསྐུར་བ་སོགས་ཡོད་ལ། སྐབས་
འདིའི་གཙོ་ཆེ་བ་རྗེ་མར་པ་ནས་བརྒྱུད་པའི་མན་ངག་གི་ལུགས་ལ། རིགས་བསྡུས།
བདེ་དབང་། ཕྲིན་ལས་ཀྱི་དབང་བསྐུར་ཞེས་གསུམ་དུ་ཡོད་པའི་དོན་ནི། དཔལ་
མཁའ་སྤྱོད་པ་དང་། རྒྱལ་བ་དོན་ལྡན་ཞབས་ཀྱིས་སྩལ་པའི་དབང་བཞི་ཡོངས་སུ་
རྫོགས་པ་བསྐུར་བའི་ཆོ་ག་རྒྱས་པར་མཛད་པ་ལྟར་དང༌། གཞན་ཡང་བརྒྱུད་པའི་
ལུགས་གཉིས་ཀ་ལ་གྲགས་པའི་གཏོར་དབང་སྤྱི་ཁྱབ་མ་དང་། ལུང་ནོད་ཀྱི་ཚུལ་
དང༌། རྗེ་འགྲོ་མགོན་རས་ཆེན་གྱི་མན་ངག་ལས་བྱུང་བ་གཏོར་དབང་བཅུ་བདུན་
དུ་གྲགས་པ། དང་པོ་བླ་མ་མགོན་པོའི་སྒྲུབ་ཐབས་དངོས་གྲུབ་ཆར་འབེབས་དད་
ལྡན་མྱུ་གུ་སྐྱེད་པའི་དགའ་སྟོན། གཉིས་པ་མགོན་པོའི་སྒྲུབ་ཐབས་མཆོག་གི་
གསེང་ལམ་རིན་ཆེན་ཕྲེང་བ། གསུམ་པ་དཔལ་མགོན་པོའི་སྒྲུབ་ཐབས་དངོས་
གྲུབ་རྒྱ་མཚོ། བཞི་པ་དཔལ་མགོན་པོའི་སྒྲུབ་ཐབས་མྱུར་མགྱོགས་གློག་ཕྲེང་། ལྔ་
པ་མགོན་པོའི་སྒྲུབ་ཐབས་ཐོག་མདའ་ནག་པོ། དྲུག་པ་དཔལ་མགོན་པོའི་སྒྲུབ་
ཐབས་དུག་གི་སྤུ་གྲི་ནག་པོ། བདུན་པ་དཔལ་མགོན་པོའི་ཚེ་སྒྲུབ་འཆི་མེད་མཆོག་

ཇི་ལྟར་བརྒྱུད་པའི་ཚུལ་བརྗོད་པར་བྱ་བ། 281
སྩོལ། བརྒྱད་པ་མགོན་པོའི་སྒྲུབ་ཐབས་བསྐལ་མེའི་ཕྲེང་བ། དགུ་པ་མགོན་པོའི་
སྒྲུབ་ཐབས་དུག་མདའ་ཁྲོ་ཆུའི་དཔལ་ཅན། བཅུ་པ་མགོན་པོའི་སྒྲུབ་ཐབས་ཡིད་
བཞིན་དབང་གི་རྒྱལ་པོ་ནོར་གྱི་ཆར་འབེབས། བཅུ་གཅིག་པ་མགོན་པོའི་སྒྲུབ་
ཐབས་མཚོན་ཆའི་འཁོར་ལོ་སྤུ་གྲི་རེག་གཅོད། བཅུ་གཉིས་པ་མགོན་པོའི་སྒྲུབ་
ཐབས་བསྟན་དགྲ་ཚར་གཅོད། བཅུ་གསུམ་པ་མགོན་པོའི་སྒྲུབ་ཐབས་སྲོག་རྩ་
དམར་འབྱིན། བཅུ་བཞི་པ་དཔལ་མགོན་པོའི་སྒྲུབ་ཐབས་ཕོ་ཉ་མྱུར་མགྱོགས།
བཅོ་ལྔ་པ་དཔལ་མགོན་པོའི་སྒྲུབ་ཐབས་སྤུ་གྲི་སྙིང་འབྱིན་ཏེ་འདི་རྣམས་ལ་བྱིན་
རླབས་རྗེས་གནང་དང་བཅས་པ། བཅུ་དྲུག་པ་དཔལ་མགོན་པོ་ཡོངས་རྫོགས་ཀྱི་
གཏོར་དབང་སྡང་བ་རྣམ་བསྲེག བཅུ་བདུན་པ་མགོན་པོ་དཔལ་རྐྱང་གི་བྱིན་
རླབས་རྣམས་སོ། །
གྲོལ་བྱེད་ཀྱི་ལམ་བསྐྱེད་རྫོགས་གཉིས་ཀྱི་བསྐྱེད་རིམ་ལའང་། ལས་སྣང་ཡེ་
ཤེས་ཀྱི་སྣང་བར་སྒྱུར་བར་བྱེད་ཅིང་མ་དག་པ་དག་པར་བསྒྱུར་བ་ལ་མི་ཟབ་པའི་
བསྐྱེད་རིམ་ཞེས་བྱ་བ་བསྐྱེད་རིམ་གྱི་ལྷ་དང་། ཡེ་ཤེས་ཀྱི་སྣང་བ་ཡེ་ཤེས་ཀྱི་
དཀྱིལ་འཁོར་ཉིད་དུ་གདོད་ནས་གནས་པ་ལ་གནས་པ་ལྟར་རྟོགས་པ། དག་པ་
དག་པར་འཆར་བ་ནི་ཟབ་མོ་བསྐྱེད་རིམ་པ་ཞེས་རྫོགས་རིམ་གྱི་ལྷ་གཉིས་སུ་
གསུངས་པ་ལས། ཡབ་རྐྱང་ཡུམ་རྐྱང་དང་། ལས་མཁན་གྱི་ཚུལ་གྱིས་བསྐྱེད་རིམ་
རྣམས་མི་ཟབ་པ་གཙོ་ཆེ་ལ། རྫོགས་རིམ་གྱི་ལྷ་བླ་མ་ཆོས་སྐྱོང་དབྱེར་མེད་ཀྱི་རང་
བཞིན་ལས་བརྩམ་པའི་ཞལ་སྦྱོར་དང་ཐབས་ཤེས་གོ་བཟློག་རྩ་འཁོར་ལ་དགོད་པ་
སོགས་ཟབ་པའི་བསྐྱེད་རིམ་ཞེས་བྱའོ། །རྫོགས་རིམ་པ་ཡང་གོང་དུ་སྨོས་པ་རྣམས་
དང་། གཙོ་བོར་སྐུ་བཞི་ངོ་སྤྲོད་གནད་བཞི་ཆོས་ཉིད་ཀྱི་འཁོར་ལོ་བསྐོར་བ་ནི་
འདིའི་རྫོགས་རིམ་དང་སྒྲུབ་ཐབས་མཐར་ཐུག་པ་སྟེ། དཔལ་ཀརྨ་པས་མཛད་པའི་

282 ཡེ་ཤེས་མགོན་པོའི་ལོ་རྒྱུས།
མ་མགོན་ཞལ་སྦྱོར་གྱི་གསང་སྒྲུབ་ལ། སྐུ་བཞི་ངོ་སྤྲོད་ཀྱི་གནད་ལ་རྩལ་རྫོགས་
ཤིང༌། གནད་བཞི་ཆོས་ཉིད་ལ་དབང་ཐོབ་ནས་དམ་ཅན་རྒྱ་མཚོའི་ཚོགས་ཀྱིས་
ཁམས་གསུམ་དབང་དུ་བསྡུས་ཤིང་སྟོང་གསུམ་ཚར་གཅོད་སྲིད་གསུམ་ཟིལ་གྱིས་
གནོན་ཅིང་སྒྲོལ་བའོ། །དེའི་ཕྱིར་མིང་ཡོངས་སུ་གྲགས་པ་ཀརྨ་པའི་དུས་གསུམ་གྱི་
ཆོས་སྐྱོང༌། སངས་རྒྱས་རབས་བདུན་ཚུན་ཆད་ཕྱི་མའི་མུ་མཐའ་ཐུག་གི་བར་གྱི་
ཆོས་སྐྱོང་ཡིན་པས་བརྒྱུད་འཛིན་སློབ་མ་རྣམས་ཀྱིས་མཁྱེན་པར་མཛོད། ཅེས་དང་།
དཔལ་ལྷ་མོ་ཐུགས་གསང་བའི་རྒྱུད་ཀྱི་མཚམས་སྦྱོར་དུ། སྐུ་བཞི་ངོ་སྤྲོད་ཀྱི་གནད་
ལ་དབང་ཐོབ་ཅིང་རྩལ་རྫོགས་ན་ཕོ་རྒྱུད་མོ་རྒྱུད་གང་བསྒྲུབས་ན་ཡང་ཏིང་ངེ་
འཛིན་གཏད་ཅིང་རླུང་སེམས་གནད་ཀྱི་འཁོར་ལོ་བསྐོར་ན་ཕྲིན་ལས་ཐམས་ཅད་
མི་འགྲུབ་མི་སྲིད་པ་སྟེ། འདི་ལྟར་བསྒྲུབ་པ་ནི་ཡེ་ཤེས་འཇིག་རྟེན་སྲིད་པ་ཕོ་དགུ་
མོ་དགུ་འཁོར་དང་བཅས་པའི་གསང་བའི་སྒྲུབ་པ་ཡིན་པར་ཤེས་པར་གྱིས་ཞེས་
གསུངས་པ་ལྟར་རོ། ། །
མདོར་ན་དཔལ་ཡེ་ཤེས་ཀྱི་མགོན་པོ་ཡབ་ཡུམ་ནི། ལུང་རྟོགས་གཉིས་ཀ་
ཟུང་དུ་འཇུག་པའི་བསྟན་པའི་སྙིང་པོ་རྟོགས་པ་དོན་བརྒྱུད་ཀྱི་བསྟན་སྲུང་མཆོག་ཏུ་
གྱུར་པ་ཡིན་པའི་དོན་གྱིས་ཆོས་སྐྱོང་གཞན་གང་ལས་ཀྱང་ཆེས་ཆེར་ཁྱད་པར་དུ་
འཕགས་པ། རྟོགས་པ་དོན་བརྒྱུད་ཀྱི་བསྟན་པ་གོང་དུ་བརྗོད་པའི་སྨིན་གྲོལ་གྱི་
ལམ་དེ་ལྟ་བུ་གང་ལ་ལྡན་པ་དང༌། དེ་ཙམ་གྱིས་ཡོན་ཏན་རྒྱུད་ལ་མ་སྐྱེས་ཀྱང་།
སྒྲུབ་བརྒྱུད་རིན་པོ་ཆེའི་བསྟན་པ་ལ་ཐེ་ཚོམ་མེད་པའི་དད་པ་བརྟན་པོས་དེའི་རྗེས་
སུ་འཇུག་ཅིང་བརྒྱུད་པ་གཞན་ལ་འགྲམ་ཆུ་མི་ལྡང་བ། བླ་མ་ཡི་དམ་ཆོས་སྐྱོང་
དབྱེར་མེད་པའི་ངེས་པ་བརྟན་པོས་སྒྲུབ་བརྒྱུད་ཀྱི་བརྒྱུད་པ་འཛིན་པའི་དད་པ་དམ་
ཚིག་དང་ལྡན་པ་དག་གིས་བསྙེན་སྒྲུབ་སོགས་ཆེད་དུ་མ་བྱས་ཀྱང་རང་ལ་རང་གིས་

ཇི་ལྟར་བརྒྱུད་པའི་ཚུལ་བརྗོད་པར་བྱ་བ། 283
འགོ་ཞིང་སྲུང་སྐྱོབ་མཛད་ལ། དེ་ལྟ་མིན་པས་ལོ་བརྒྱར་བསྒྲུབས་ཀྱང་ངལ་བ་དོན་
མེད་འབྲས་བུ་མི་འབྱུང་བ་དང་། སྒྲུབ་པ་པོ་ལ་འདོད་པའི་ལོངས་སྤྱོད་མཁོ་དགུ་སྣ་
ཚོགས་དང་། ཚེ་དང་བསོད་ནམས་དཔལ་འབྱོར་སྙན་གྲགས་མངའ་ཐང་ལུང་
རྟོགས་ཀྱི་ཡོན་ཏན་ཐམས་ཅད་སྩོལ་ཞིང་མཐར་ཐུག་རྡོ་རྗེ་འཛིན་པའི་ས་ལའང་
ཡུད་ཀྱིས་སྦྱོར་ནུས་པའི་འབྲེལ་པ་ཐོགས་ཆོག་གི་ཆོས་སྲུང་དམ་པ་ཕུལ་དུ་བྱུང་བ་
སྟེ། གྲུབ་དབང་ཀརྨ་པ་ཆེན་པོའི་ཀླད་དོན་ལོ་རྒྱུས་སུ། རྗེས་སུ་འཇུག་པ་ཁྱེད་
རྣམས་ཀྱང་དད་པ་དང་དམ་ཚིག་ལྡན་ཞིང་བརྒྱུད་པ་འཛིན་ན་ཆོས་སྐྱོང་འདི་ཡིས་
ལུས་དང་གྲིབ་མ་བཞིན་དུ་སྟོངས་གྲོགས་བྱེད་པར་འགྱུར་རོ། །མགོན་པོ་འདིའི་
མཚན་ཅི་ཡིན་སྙམ་ན། དཔལ་གྱི་མགོན་པོ་བེར་ནག་ཅན་སྐོར་གསུམ་བྱ་བ་ཡིན།
ཡེ་ཤེས་ཀྱི་མགོན་པོ་བེར་ནག་ཅན་ལེགས་ལྡན་ནག་པོ་དང་གཅིག ལས་ཀྱི་མགོན་
པོ་བེར་ནག་ཅན་སྲས་མཆོག་ནག་པོ་དང་གཉིས། འཇིག་རྟེན་གྱི་མགོན་པོ་བེར་
ནག་ཅན་དྲེགས་བྱེད་ཕོ་མོའི་ཚོགས་ཀྱིས་བསྐོར་བ་བསམ་གྱིས་མི་ཁྱབ་པའི་སྒྲུབ་
ལུགས་ཡོད་པ་ལགས། འོ་སྐོལ་གྱི་ཆོས་སྐྱོང་འདིའི་མཚན་ནི་ལྷོ་བྲག་པའི་མགོན་
པོ་གཅིག་མགྱོགས་ཞེས་ཀྱང་བྱ། ཟངས་དཀར་ལོ་ཙཱ་བའི་ཤ་བ་རྒྱུག་འགྱེལ་ཞེས་
ཀྱང་བྱ། གཉལ་པ་ཉི་མ་འབར་གྱི་ཕོ་རོག་ལྡིང་སྐྱུར་ཞེས་ཀྱང་བྱ། གཉལ་པ་ཇོ་
སྲས་ཀྱི་མྱུར་བ་ཁྲག་སྐྱུག་ཅེས་ཀྱང་བྱ། ཆོས་སྐྱོང་འདི་ནི་མགོན་པོ་སྤྱི་བསྡུས་ཀྱི་
སྒྲུབ་པ་ཡིན། སློབ་དཔོན་ཨཎྜ་པའི་མགོན་པོ་སྤྱི་སྒྲུབ་ཅེས་ཀྱང་བྱ། མལ་གྱོ་ལོ་ཙཱ་
བའི་མགོན་པོ་མེའི་སྤུ་གྲི་ཞེས་ཀྱང་བྱ། སློབ་དཔོན་ཉི་མ་འབར་གྱི་གཉལ་གྱི་
མགོན་པོ་ཕུང་བྱེད་ཅེས་ཀྱང་བྱ། གཉལ་པ་ཇོ་སྲས་ཀྱི་མགོན་པོ་བེར་ནག་ཅན་ཞེས་
ཀྱང་བྱ། བླ་མ་རས་ཆེན་གྱི་མགོན་པོ་ལྕགས་པར་མ་ཞེས་ཀྱང་བྱ། དོན་དམ་པར་ན་
མགོན་པོ་འདིའི་མཚན་ནི་དཔལ་གྱི་མགོན་པོ་བེར་ནག་ཅན་ཞེས་བགྱི་བ་ལགས།

284 ཡེ་ཤེས་མགོན་པོའི་ལོ་རྒྱུས།
མགོན་པོ་འདི་གར་ཐོད་ཐོད་ཀྱི་ཆོས་སྐྱོང་མ་ལགས། རིག་འཛིན་གྱི་ཆོས་སྐྱོང་སྲུང་
མ་ཡིན་པས་འགྲོ་མགོན་རས་པ་ཆེན་པོ་ཡབ་སྲས་ཀྱི་བརྒྱུད་པ་འཛིན་པ་དང་། ཕྱག་
རྒྱ་ཆེན་པོའི་དོན་བསྒོམ་པ་དང་། ཕྱི་ནང་གི་དམ་ཚིག་ཚུལ་བཞིན་དུ་བསྲུང་བ་དང༌།
བསྙེན་སྒྲུབ་ཆེད་དུ་སྐྱོལ་ཞིང་གཏོར་མཆོད་རྒྱ་ཆེན་པོས་རྒྱུན་དུ་མཉེས་པ་དང༌།
སངས་རྒྱས་ཀྱི་བསྟན་པ་ལ་དགོངས་ཤིང་སེམས་ཅན་གྱི་དོན་ལ་བརྩོན་ན་སྒྲུབ་
ཐབས་རྒྱས་པར་མི་ཤེས་ཀྱང་ཆོས་སྐྱོང་འདིས་བསྒྲུབ་པར་འདུག དེ་རྣམས་དང་མི་
ལྡན་ན་བསྙེན་སྒྲུབ་དཔག་ཏུ་མེད་པ་བྱས་ཀྱང་བདག་གཞན་གཉིས་ཀ་སུན་ཕྱུང་བ་
ལགས་སོ། །ཁྱེད་རྣམས་ཀྱིས་བརྒྱུད་པ་མི་འཛིན་པ་རྣམས་ལ་མ་བསྟན། སྟོངས་
གྲོགས་ཀྱང་མི་བྱེད། བར་ཆད་སྣ་ཚོགས་འབྱུང་ཏ་རེ། ཆོས་སྐྱོང་འདིའི་གནད་ནི་བླ་
མ་རས་ཆེན་གྱི་བརྒྱུད་པ་འཛིན་ཅིང་རྒྱུན་ཆད་མེད་པར་མཆོད་ན་ཕྲིན་ལས་གང་
མཆིས་སྒྲུབ་པར་འགྱུར་རོ། །བླ་མ་ཀརྨ་པ་ཡན་ཆོད་དུ་ས་ཟུར་གསུམ་གྱི་རྩ་བ་ན་
སྒྲུབ་པ་བྱེད་མ་མྱོང་བ་ཡིན་པ་ཤིན་ཏུ་གཉན་ཅིང་སྒྲུབ་ཐག་ཉེ་བར་དགྲ་འདྲེ་གཉིས་
ལ་བྱུང་བས་ཆོག་པ་ཡིན། མི་ནོར་ཐམས་ཅད་བསྲུང་བས་སྲུང་འཁོར་རྣམས་ཀྱི་
མཆོག་ཏུ་གྱུར་པ་ཡང་ཡིན། འཛམ་གླིང་དབང་དུ་བསྡུ་ཞིང་དགོས་འདོད་ཆར་
བཞིན་དུ་ཕབ་པའི་ཕྱིར་ན་ནོར་ལྷའི་མཆོག་ཏུ་གྱུར་པ་ཡང་འདི་ཡིན། ལྷ་འདྲེ་
ཐམས་ཅད་ཟིལ་གྱིས་གནོན་ཅིང་ཕྲིན་ལས་འགྲན་ཟླ་མེད་པར་འགྱུར་རོ། །ཞེས་
དང༌། གསང་བ་ནག་པོའི་གྲི་གུག་བརྩེགས་པའི་རྒྱུད་ཀྱི་མཚམས་སྦྱོར་དུ། མིང་
ཡོངས་སུ་གྲགས་པ་ཀརྨ་པའི་བརྒྱུད་པ་འཛིན་ཚད་རྣམས་ཀྱི་ལས་རབ་འབྱམས་
རྒྱ་མཚོ་ཆོས་སྐྱོང་འདི་རྣམས་ཀྱིས་བསྒྲུབས་པ་ཡིན་པའི་ཕྱིར་ན། དམ་ཚིག་བསྲུང་
ཞིང་གཏོར་མ་རི་ལྟར་སྤུངས་ལ་བརྒྱུད་ནས་བརྒྱུད་དུ་ཤོད་ཅིག སྒྲུབས་ཤིག
མཆོད་ཅིག མ་མགོན་ཐམས་ཅད་ལ་དུས་གསུམ་དུས་མེད་དུ་བསྟོད་བསྐུལ་མཛོད་

ཇི་ལྟར་བརྒྱུད་པའི་ཚུལ་བརྗོད་པར་བྱ་བ། 285
ཅིག ལུང་ཐོབ་ནས་ལུང་གོང་འོག་ཐམས་ཅད་གཅིག་ཏུ་བསྒྲིགས་ཤིང་བལྟས་པས་
ཆོག་པ་ཡིན་པ་ལས། གང་ཟག་གིས་ཚིག་གིས་རེ་དང་བཤད་པ་ཤུད་མི་དགོས་
ཡང་ན་ཟློག་པའི་ལུང་ཙམ་གྱིས་ཆོག་པ་ཡིན། མིང་ཡོངས་སུ་གྲགས་པ་ཀརྨ་པའི་
བརྒྱུད་པ་མི་འཛིན་ཅིང་བྱིན་རླབས་མ་ཞུགས་ན་ལོ་བརྒྱར་བསྒྲུབས་ཀྱང་འགྲུབ་
ཅིང་ཕྲིན་ལས་བསྒྲུབ་པར་ག་ལ་འགྱུར། བཀའ་བརྒྱུད་རྒྱལ་ས་ཟིན་ཅིང་ཚོགས་
དང་གཏོར་མས་རྒྱུན་ཆད་མེད་པར་མཆོད་ན། མ་བསྒྲུབས་ཀྱང་ཕྲིན་ལས་རྣམ་བཞི་
འཛམ་གླིང་ཁྱབ་པར་འགྲུབ་པར་འགྱུར་རོ། །ཞེས་དང་། མ་མགོན་གྱི་རྒྱུད་དང་
གདམས་ངག་བྲིས་པ་དང་སྐུ་གསུང་ཐུགས་ཀྱི་རྟེན་རྣམས་འཆང་ཞིང་རབ་ཏུ་གནས་
པ་བྱས་ནས་ཚོགས་དང་གཏོར་མས་མཆོད་ཅིང་མགོན་པོ་ཡབ་ཡུམ་བདག་སྒོམ་དུ་
བྱས་ནས་མགོན་པོ་ཡེ་ཤེས་སེམས་དཔའ་རྒྱུན་ཆད་མེད་པར་བསྟིམ་ཞིང་བསྙེན་པ་
ནུས་ཚད་དུ་བྱས་ན་མཐུ་སྟོབས་མ་མགོན་འཁོར་བཅས་དང་མཉམ་ཞིང་། མིང་
ཐོས་པ་ཙམ་གྱིས་ཀྱང་ཐམས་ཅད་སྐྲག་ཅིང་འཛམ་གླིང་ཟིལ་གྱིས་གནོན་པར་
འགྱུར་རོ། །བརྒྱུད་པ་འཛིན་ཚད་ཐམས་ཅད་ལ་སྟོན་ཅིང་ཁྱབ་ཏུ་ཆུག ནག་ཉེར་
ནག་པོ་ཁ་འཐམ་ཁྱི་རེའུ་ཐུང་།་བཙུན་ཆུང་དམངས་སྔོན་གྱི་ངག་རྒྱུད་བློ་གྲོས་སེང་གེ་
རྒྱ་ཐུང་མཁོན་ཐུང་གི་ལུགས་བཞིན་དུ་གང་དང་གང་གིས་ཀྱང་ཤད་དང་ཚིག་ཙམ་
ཡང་འབྲི་བསྣན་མ་བྱེད། གང་ཟག་གི་ཚིག་དེའི་ལྷད་བར་དུ་མ་གཞུག གལ་ཏེ་དེ་
ལྟར་དུ་རང་དྲན་དང་རང་བཟོ་བྱས་ན་དམ་ཅན་རྒྱ་མཚོ་ཁྲོས་ནས་ཡུལ་ཁམས་ཙམ་
དུའང་མི་དགེ་བ་སྣ་ཚོགས་འབྱུང་ཞིང་། མ་མོའི་དལ་ཡམས་སྣ་<འདི་ནི་གྲུབ་ཆེན་
ཀརྨ་ཉིད་ཀྱི་མཆེད་ཡ་མཆོད་ཆེན་གཙུག་ཏོར་སྐྱབས་ཀྱི་སྲས་སྐུ་གཞོན་ནུ་ནས་རབ་ཏུ་བྱུང་གསང་
ཕུར་སློབ་གཉེར་མཛད་པས་མཁས་པ་ཆེན་པོར་གྱུར། བསྟན་བཅོས་ཀྱང་པུ་ཏི་བདུན་ཙམ་མཛད་
པར་རྗེ་མར་རྔོག་གི་བཞེད་པ་ལ་ཕྱོགས་སྔ་ཅུང་ཟད་དང་། རང་ལུགས་ཀྱི་གྲུབ་མཐའ་གཞན་དང་

286 ཡེ་ཤེས་མགོན་པོའི་ལོ་རྒྱུས།
མཐུན་པ་ཡོད་པས་གྲུབ་ཆེན་རིན་པོ་ཆེ་ཐུགས་མ་མཉེས་ནས་དྲག་ཏུ་བཀྱོན་ཞིང་རྩོམ་པའི་པོ་ཏི་
ཀུན་ཀྱང་མེར་བསྲེག བཀའ་འབུམ་རྣམས་སུའང་ནག་ཉེར་ནག་པོ་ཁ་འཐམ་བློ་གྲོས་སེང་གེའི་
ངན་རྒྱུད་ཅེས་བཀྱོན་པ་ཤ་སྟག་ཡོད། ཕྱིས་ཞེ་ནས་བཤགས་པ་ཕུལ་བས་རྗེས་སུ་བཟུང་བྱིན་གྱིས་
བརླབས་པས་སྒྲུབ་བརྒྱུད་ཀྱི་བསྟན་འཛིན་དུ་གྱུར། དཔལ་འོག་མིན་ཀརྨའི་གདན་སའང་འཛིན་
པ་འཇམ་དབྱངས་བློ་གྲོས་སེང་གེ་ཞེས་བྱ་བ་དེའོ། །མཆན།> ཚོགས་འབྱུང་བ་ཐམས་ཅད་
ཀུན་གྱིས་ཤེས་པར་མཛོད་ཅིག མགོན་པོ་བེར་ནག་ཅན་མ་མགོན་གྱི་གདམས་
ངག་གིས་འཛམ་གླིང་ཁྱབ་ན་ཡང་རྒྱུད་ལུང་མན་ངག་གི་དགོངས་པ་གཅིག་ཏུ་
བསྡུས་པ་འདི་འདྲ་སྔོན་ཆད་མེད་པའི་ཕྱིར་ན་མ་མགོན་ཤེས་ཤིང་གྲུབ་ལ་མཐུ་
དབང་དངོས་གྲུབ་ཐོབ་པ་གཅིག་ཀྱང་མེད་པ་རིགས་ལྡན་ཀུན་གྱིས་ཤེས་པར་
མཛོད། མ་མགོན་འཁོར་བཅས་འདི་རྣམས་བརྒྱུད་པ་འཛིན་ཅིང་གྲུབ་རྟགས་མ་
ཐོན་གྱི་བར་དུ་ཐམས་ཅད་ཀྱིས་བསྒྲུབ་ཅིང་མཆོད་ན། འཛམ་བུའི་གླིང་པ་ལ་དབང་
བསྒྱུར་ཅིང་ཟིལ་གྱིས་གནོན་པ་ཡིན་པས་ཀུན་གྱིས་ཤེས་པར་གྱིས་ལ་རྟགས་ཐོན་
པར་གྱིས། ཡིག་རོའི་ཚོགས་གཞན་གྱིས་ཅི་ཞིག་བྱ། བཀྲ་ཤིས་དཔལ་འབར་ཕྲིན་
ལས་རྒྱ་མཚོ་རབ་འབར། རྒྱས་འབར། དྲག་འབར། དམ་ཅན་རྒྱ་མཚོ་དུས་གསུམ་
བསྟན་པ་བསྲུང་འབར་ཁམས་གསུམ་རྒྱན་མཆོག་རྒྱལ་བ་ཉིད་དུ་ཤོག ཅེས་བཀའ་
སྩལ་པ་དག་སྙིང་པོའི་དོན་དུ་ངེས་པར་བྱའོ། །
དེ་ཡང་དཔལ་ཡེ་ཤེས་ཀྱི་མགོན་པོ་བེར་ནག་པོ་ཅན་གྱི་ལོ་རྒྱུས་ངེས་པའི་དོན་
མཆོག་ཏུ་གྱུར་པ་ནི་རྒྱལ་དང་རྒྱལ་སྲས་འཕགས་ཆེན་གྱི་སྤྱོད་ཡུལ་ལས་གཞན་
པའི་ཡུལ་མ་ཡིན་ལ། ཚུར་མཐོང་གི་སྣང་ཚུལ་ལས་བརྩམས་པའི་ཟབ་ཅིང་རྟོགས་
དཀའ་བ་ཅུང་ཟད་བརྗོད་པ་ཡང་གཉིས་འཛིན་གྱི་མདུད་པས་དམ་དུ་བཅིངས་ཤིང་
རང་གཞན་སྡེ་རིས་ཆགས་སྡང་གིས་ཡིད་དཀྲུགས་པ་བློང་བློང་པོར་གྱུར་པ་དག་གི་

མཇུག་དོན་སྨོན་ཚིག 287
མིག་དང་རྣ་བར་མི་འགྱུར་མོད། སྒྲུབ་བརྒྱུད་ཀྱི་རྗེས་སུ་སློབ་པའི་གང་ཟག་ལས་
དང་པོ་པས་བློའི་འཇུག་པ་ཉེ་བར་འཇུག་པས། འདི་ཚུལ་ཇི་ལྟ་བུའོ་སྙམ་པ་དག་ལ་
ཅུང་ཟད་ཕན་པར་འགྱུར་རོ་སྙམ་པའི་བློས། རྒྱུད་དང་བླ་མའི་མན་ངག་རང་གིས་
མཐོང་ཐོས་རྟོགས་པར་གྱུར་པ་ཉུང་ཟད་གང་མཆིས་པ་རྣམས་འདིར་བཀོད་ཅིང་།
གཞན་ཡང་སྔར་སྔགས་གྲྭ་རིག་འཛིན་མཁའ་སྤྱོད་གླིང་གི་སློབ་དཔོན་སྐྱེས་སྦྱངས་
ཀྱི་བློ་གྲོས་དང་ལྡན་པ་དཔལ་ཁང་སྐུ་སྐྱེ་”ཀརྨ་གཞན་ཕན་མཁས་མཆོག་དབང་
པོས་མ་མགོན་འཁོར་ལྔའི་ལོ་རྒྱུས་རྒྱས་པར་བགྱིས་འདུག་པའང་ལེགས་པར་
བཤད་པའི་རྣམ་གྲངས་བླང་བའི་འོས་སུ་སྣང་བ་ལས་དེར་ས་བོན་ཙམ་ལས་ཧ་ཅང་
མི་གསལ་བ་རྣམས་འདིར་ཅུང་ཟད་སྤྲོས་ཏེ་བརྗོད་པ་ཡང་ཡིན་ནོ།། །།
མཆོག་གི་སྤྱོད་ཡུལ་རྒྱ་མཚོ་ཚུར་མཐོང་བློ་ཡི་ར་བ་ལས་བརྒལ་བ། །
ངོ་མཚར་ཤེས་བྱའི་སྣང་བརྙན་ཚོན་བརྒྱ་རྣམ་པར་བཀྲ་བའི་རི་མོ་ནི། །
དག་པའི་ཡིད་ཀྱི་མེ་ལོང་བདར་ཤེལ་གཙང་མར་མ་ལུས་ཇི་བཞིན་དུ། །
འཆར་བའི་ལེགས་བྱས་དཔྱིད་དུ་དར་དེ་ཐུན་མོང་མ་གྱུར་ནོར་བུའི་མཆོག །
གང་དེ་སྐལ་བཟང་མིག་སྨན་བཟང་པོས་རབ་ཏུ་དག་བྱས་སྐྲུན་པོའི་མིག །
གསལ་བས་གསལ་བ་མཐོང་དེ་བྱེད་པོས་བྱས་པ་མིན་ཀྱང་བསོད་ནམས་ཀྱིས། །
ཚངས་པས་ཚངས་པར་བྱིན་པའང་རྒྱལ་མཆོག་ཀརྨ་པ་ཞབས་དགུ་པ་གང་། །
མོས་པའི་རྒྱལ་མཚན་རྩེ་མོར་མི་ཕྱེད་རྩེ་གཅིག་མཆོད་པའི་མཐུ་ལས་སོ། །
བླ་མའི་ནང་ནས་བླ་མའི་མཆོག་གྱུར་སངས་རྒྱས་ཀརྨ་པ། །
ཡི་དམ་ནང་ནས་ཡི་དམ་ཕུལ་བྱུང་རྡོ་རྗེ་རྣལ་འབྱོར་མ། །
༡ ཀརྨ་པའི་བཀའ་སྲུང་ཆོས་སྐྱོང་རྣམས་ཀྱི་ལོ་རྒྱུས་སུ་<ཀརྨ་མཁས་མཆོག་གཞན་ཕན་དབང་པོ་>ཞེས་གསལ།

288 ཡེ་ཤེས་མགོན་པོའི་ལོ་རྒྱུས།
ཆོས་སྐྱོང་ནང་ནས་ཆོས་སྐྱོང་འགྲན་བྲལ་མ་མགོན་ལྕམ་དྲལ་ཏེ། །
བསོད་ནམས་ནང་ནས་བསོད་ནམས་རྨད་བྱུང་ཁོ་བོས་ཐོབ་པ་སྙམ། །
ཡ་མཚན་གཏམ་གྱི་རྒྱལ་རྔ་འཁོར་ལོས་སྒྱུར་བའི་དཔལ་ལས་ཆེར་གྲགས་འདི། །
ཆོས་དབྱིངས་རྒྱས་འགེངས་མཆོད་སྤྲིན་དུ་གྱུར་སྐྱབས་གནས་མཆོག་རྣམས་དགྱེས་
པ་དང་། །སྐལ་བཟང་རྣ་བའི་རྒྱན་གྱུར་སྐལ་མེད་ལོག་རྟོག་མི་སྙིང་སྐད་ཅིག་གིས། །
ས་ལ་འཕྲུལ་བྱེད་རྡོ་རྗེའི་ཐོག་གཟེར་གློག་གི་མེ་ཕྲེང་ཉིད་གྱུར་ཅིག །
ཕྱི་དུས་ང་རྒྱལ་སྙིང་གི་ཤུན་པར་མི་ཆུད་ཅིང་། །
རང་མཐོང་རི་རབ་ལས་ཆེ་ཕྲག་དོག་དུག་རྒྱས་འགས། །
སྣང་ཤས་དབང་གིས་རྩོམ་མཐར་བཟོད་གསོལ་ཚིག་སྦྱར་མོད། །
ཀུན་སློང་ངན་ཕྱིར་ཉེས་པ་ལས་ཆེས་ཉེས་པར་གྱུར། །
འདིར་ནི་ཆོས་ཀུན་གཟོད་ནས་དག་ཅིང་སྣང་ཙམ་དུ། །
ཡིན་ལུགས་བརྗོད་པས་བཟོད་གསོལ་དགོས་པའི་གནས་མེད་ཅིང་། །
ཉེས་ཚོགས་གློ་བུར་གཤིས་མི་གནས་པས་བཤགས་བྱ་བྲལ། །
དགེ་བ་གཤིས་ལ་གདོད་ནས་བཞུགས་ཕྱིར་བསྔོ་དགོས་པས། །
ཇི་བཞིན་དབྱངས་ཀྱིས་བསྙད་པའི་དགེ་བ་ཡང་། །
རྒྱལ་དང་རྒྱལ་སྲས་རྒྱ་མཚོའི་སྨོན་ལམ་བཞིན། །
བདག་སོགས་མཁའ་མཉམ་འགྲོ་བས་ལེགས་འགྲུབ་སྟེ། །
རྡོ་རྗེ་བེར་ཅན་ལྕམ་དྲལ་གོ་འཕང་ཤོག །

མཇུག་དོན་སྨོན་ཚིག 289
དེ་ལྟར་ཁྱད་པར་འཕགས་པའི་གནས་ཀུན་གྱི་ཐུན་མོང་མ་ཡིན་པའི་མཆོག་གསང་
གསལ་བར་བསྒྲགས་པ་ངོ་མཚར་རྒྱ་མཚོའི་སྤྲིན་གྱི་རྔ་བོ་ཆེ་ཞེས་བྱ་བ་འདི་ནི།
རྒྱལ་བའི་ཕྲིན་ལས་རྨད་དུ་བྱུང་བའི་རྣམ་འཕྲུལ། ཀྭན་ཏིང་ཏཱ་ཡི་སི་ཏུ་ཆོས་ཀྱི་རྒྱལ་
མཚན་ཕྱི་མས་སྩལ་པ་ངོ་མཚར་གསར་པའི་གཏམ་སྙན་ཞེས་གྲགས་པ་འདི་ཉིད་
རང་ཅག་ཀརྨ་པའི་བརྒྱུད་འཛིན་རྗེ་བཙུན་ནག་པོ་ཆེན་པོའི་རྣལ་འབྱོར་པ་རྣམས་ཀྱི་
རྟོགས་བྱ་གལ་པོ་ཆེར་མཐོང་ནས་ཡིག་ཆའི་རྒྱུན་སྤེལ་བ་དང་ལྷན་ཅིག་དབུ་ཞབས་
རྣམས་སུ་མཆོད་པར་བརྗོད་པ་སོགས་ཀྱིས་ཅུང་ཟད་བརྒྱན་ཏེ་འདུ་བགྱིད་པ་པོ་
སངས་རྒྱས་ཀརྨའི་མཚན་གྱི་དབང་བསྐུར་ཐོབ་པའི་སྐལ་བཟང་ཅན། དཔལ་ལྡན་
མགོན་པོ་དཀོན་མཆོག་ཀུན་འདུས་སུ་འཛིན་པའི་འདུ་གསུམ་པ། དཔལ་རང་བྱུང་
བདེ་ཆེན་ཡེ་ཤེས་ལྷན་ཅིག་སྐྱེས་པའི་རྡོ་རྗེའམ། འཛམ་གླིང་ཆུང་ངུའི་ས་འདིར་
མཁའ་ཁྱབ་རྡོ་རྗེར་གྲགས་པས་མཚུར་མདོ་བོ་ལུང་གི་ཕོ་བྲང་ཆེན་པོར་རབ་བྱུང་
བཅོ་ལྔ་པའི་ཡོངས་འཛིན་གྱི་ལོར་བཀའ་བརྒྱུད་བསྟན་པ་མཛེས་པའི་རྒྱན་དུ་སྦྱར་
བའོ། །བཀྲ་ཤིས་དཔལ་འབར་འཛམ་གླིང་རྒྱན་དུ་འབར་གྱུར་ཅིག། །།


ཆོས་སྐྱོང་དགྱེས་ཤིང་བྱིན་འབེབས་པ་རོལ་མོ་
རྣམས་ཀྱི་ཁུངས་དང་རྒྱུ་མཚན།
མཛད་བ་བོ། ཀརྨ་མཁས་མཆོག་གཞན་ཕན་དབང་བོའི་སྟེ།
༄༅། །ཆོས་སྐྱོང་དགྱེས་ཤིང་བྱིན་འབེབས་པ་རོལ་མོ་རྣམས་ཀྱི་ཁུངས་དང་རྒྱུ་
མཚན་ནི། སུམ་ཅུ་རྩ་གསུམ་ལ་སོགས་པ་ལྷའི་གནས་རྣམས་དང་། འཕགས་ཡུལ་
དང་མ་ཧཱ་ཙི་ན་ལ་སོགས་པ་མིའི་ཡུལ་རྣམས་སུ་ཡང་རོལ་མོའི་རིགས་དུ་མ་དར་བ་
ཡིན་ལ། དེ་དག་ཀྱང་གཙོ་བོ་སིལ་སྙན་ཡན་ལག་ལྔ་ལྡན་ཞེས་པ། མདོ་དྲན་པ་ཉེར་
གཞག་ནས། སུམ་ཅུ་རྩ་གསུམ་གྱི་བཀོད་པ་གསུངས་པའི་སྐབས་ལས། སིལ་སྙན་
ཡན་ལག་ལྔ་དང་ལྡན་པ་ནི་འདི་ལྟ་སྟེ། པི་ཝང་དང་། རྔ་དང་། སིལ་ཁྲོལ་དང་།
གླིང་བུ་དང་། གླུ་སྟེ། ཞེས་པ་གསུངས་པ། རོལ་མོའི་བསྟན་བཅོས་རྣམས་སུ། པི་
ཝང་སོགས་རྒྱུད་ལས་བྱུང་བ། རྔ་སོགས་སྐྱེས་བའི་རྩོལ་བ་ལས་བྱུང་བ། སིལ་
ཁྲོལ་ཏེ་སིལ་སྙན་ཡིན་ལ་འདི་ནི་འདབ་མ་ལས་བྱུང་བ། གླིང་བུ་སོགས་སྒྲུབས་
ལས་བྱུང་བ། གླུ་དང་བསྟོད་དབྱངས་སོགས་སྐྱེས་བུའི་ངག་ལས་བྱུང་བ་སྟེ་ལྔ་ཡིན་
ལ། རོལ་མོ་གཞན་རྣམས་འདི་དག་ལས་འཕྲོས་པའི་ཡན་ལག་ལྟ་བུ་ཡིན། འདི་
རྣམས་སྔོན་སྟོན་པ་འཁོར་བཅས་ལ་བརྒྱ་བྱིན་དང་དྲི་ཟའི་རྒྱལ་པོ་ལ་སོགས་པ་ལྷ་
དང་ཀླུ་དང་དྲི་ཟ་སོགས་མང་པོས་རོལ་མོ་སྣ་ཚོགས་ཀྱིས་མཆོད་ཚུལ་མདོ་སྡེ་
རྣམས་སུ་རྒྱས་པར་འབྱུང་ལ། དེ་ལྟར་དུ་དཀོན་མཆོག་མཆོད་པའི་རྫས་ཡིན་པར་
ཡང་། འཕགས་པ་བཟང་པོ་སྤྱོད་པ་ལས། སིལ་སྙན་རྣམས་དང་ཞེས་གསུངས་
པས་བསྟན། དེ་ཡང་། རྒྱ་གར་འཕགས་ཡུལ་དུ་ཕྱི་ལྟར་དུ་འདུལ་བའི་སྡེ་སྣོད་དར་

292 ཆོས་སྐྱོང་དགྱེས་ཤིང་བྱིན་འབེབས།
བས། གླུ་གར་དང་རོལ་མོ་རྣམས་བག་མེད་རྒྱགས་པའི་སྤྱོད་པ་ཡིན་པས་ན། རབ་
བྱུང་རྣམས་རོལ་མོ་མི་མཛད། ཁྱིམ་པ་རྣམས་ནི་རྒྱ་ཡུལ་ལོངས་སྤྱོད་ཆེ། རིན་པོ་
ཆེའི་འབྱུང་ཁུངས་བཟང་བས་རྩེ་དགའི་ཕྱིར་རོལ་མོ་མང་དུ་བྱེད་པ་ཡོད། བོད་
འདིར་གསང་སྔགས་དར་བས་རབ་བྱུང་ཕལ་ཆེར་རོལ་མོ་ལ་གཙོ་བོར་མཛད། ཁྱིམ་
པ་ཕལ་ཆེར་ལོངས་སྤྱོད་ཆུང་། ཚོང་དང་ཞིང་ལས་སོགས་ཀྱིས་མནར་བས་རྒྱལ་
པོའི་ཕོ་བྲང་རྣམས་སུ་པི་ཝང་གི་རིགས་འགའ་ཤས་ཙམ་དང་དམག་གི་དུས་དང་
བྱིས་པའི་རྩེ་མོ་ལ་གླིང་བུ་ཕྲན་ཚེགས་ཙམ་ལས། གཞན་རོལ་མོ་ཆེར་མི་དར་རོ། །
སྐབས་དོན་འདིར་ནི་དཔལ་མགོན་པོ་ལྕམ་དྲལ་གྱི་མཉེས་བྱེད་ཡིན་པས་
དེའི་ཚུལ་ཅུང་ཟད་བརྗོད་ན། པི་ཝང་ལ་ནི། རྒྱུད་མངས་སོགས་རིགས་འགའ་
ཤས་ཡོད་པ་འདྲ་ལ། ལྷའི་དབང་པོ་བརྒྱ་བྱིན་དང་། རྒྱལ་ཆེན་ཡུལ་འཁོར་སྲུང༌།
དྲི་ཟའི་རྒྱལ་པོ་ཟུར་ཕུད་ལྔ་པ་སོགས་ཀྱི་ཕྱག་མཚན། གསང་སྔགས་ཀྱི་ལྷ་ལ།
དུས་འཁོར་གྱི་ལྷ་མོ་ནུས་མ་སེར་མོ་འབར་མའི་ཕྱག་མཚན་ལ། རྒྱུད་མངས་དང་
བདེ་མཆོག་གི་ལྷ་མོ་རིག་མ་བཅུ་དྲུག་གི་ཐོག་མའི་ཕྱག་མཚན། གསང་འདུས་སྒྲ་
རྡོ་རྗེ་མའི་ཕྱག་མཚན་ལ་ཡོད་པ་སོགས་མང་ན་ཡང་། དེང་སང་གསང་སྔགས་ཀྱི་
ཆོ་གའི་རོལ་མོ་ལ་པི་ཝང་མཛད་པའི་སྲོལ་མི་འདུག རྔ་ནི་ལྷའི་ཡུལ་ན། ལྷའི་རྔ་
བོ་ཆེ་ཞེས་དམ་པའི་ཆོས་ཀྱི་སྒྲ་འབྱུང་བ་ཞིག་ཡོད་ལ། གཞན་ཡང་ལྷའི་ཡུལ་ན།
རྔ་མུན་དང་། རྔ་བྷི་རི་དང༌། རྔ་མྲྀ་ཏཾ་གི་དང༌། རྔ་མུ་རཉྫ་དང་། རྔ་པ་ཊ་ཧ་སོགས་
རྔའི་བྱེ་བྲག་མང་དུ་ཡོད་པ་རྒྱུད་སྡེ་འོག་མ་དང་མདོ་སྡེ་རྣམས་སུ་བཤད། དེ་དག་
ལས་མི་ཏཾ་ག་ནི། རྔ་ཟླུམ་ཞེས་དེང་སང་རྐེད་པ་ལ་འདོགས་པའམ་ཁྲིའི་སྟེང་དུ་
བཞག་ནས་བསྐུལ་བ་འདི་ཡིན་ལ། མུརྫ་ནི་རྫ་རྔ་སྟེ། རྒྱ་གར་དུ་ཟངས་སོགས་ལ་
བཟོས་པའི་རྔ་ཟླུམ་ཁ་གྱེན་བསྟན་ལག་པའི་ཐལ་མོས་བརྡུང་བ་ཞིག་ཡོད་པར་

རོལ་མོ་རྣམས་ཀྱི་ཁུངས་དང་རྒྱུ་མཚན། 293
གྲགས། དུས་འཁོར་གྱི་ནུས་མ་སེར་མོ་འབར་མའི་ཕྱག་མཚན་ལ་རྔ་ཡོད་པ་དང་།
མཆོད་པའི་ལྷ་མོ་རོལ་སྒྲ་མའི་ཕྱག་མཚན་རྔ་པ་ཊ་ཧ་དང༌། བདེ་མཆོག་གི་ལྷ་མོ་
རིག་མ་བཅུ་དྲུག་གི་ལྷ་མོ་གཉིས་ཀྱི་ཕྱག་མཚན་ལ་རྔ་ཟླུམ་དང་རྫ་རྔ་ཡོད་དོ། །
རྔ་ཁུ་བ་ཅན་ནི་སྔགས་རྙིང་མའི་ལོ་རྒྱུས་འགའ་ཞིག་ལས། དཔལ་ཧེ་རུ་ཀས་
རུ་ཏྲ་བསྒྲལ་བའི་ཟོམ་ཁོག་ལ་ཁོ་རང་གི་པགས་པ་བཀབ། རྐང་པའི་རུས་པས་ཡུ་
བ། ལག་པའི་རུས་པ་ལ་སྙིང་ཤུན་རྫས་ཀྱིས་བརྒྱངས་པས་བརྡུང་ཡབ་བྱས། དེ་
ལས་རྔ་བྱུང་ཞིང་དེ་ཉིད་རུ་ཏྲ་བསྒྲལ་བའི་རྫས་ལས་བྱུང་བས་ན། དཔལ་ཧེ་རུ་ཀ་
འཁོར་བཅས་མཉེས་པའི་རོལ་མོ་གཞན་ལས་ཁྱད་པར་དུ་འཕགས་པར་བཤད་ལ།
བསྐུལ་བའི་དུས་རྔ་ཤེས་རབ་ཡུམ། བརྡུང་ཡབ་ཡབ་ཧེ་རུ་ཀ ཡབ་ཡུམ་ཟུང་
འཇུག་ལས་བདེ་སྟོང་གཉིས་མེད་ཀྱི་རང་སྒྲ་སྒྲོག་པ་བསམ་པར་བཤད། རྔ་ཤིང་
ལ་བཟོ་བ་སོགས་ལ་འབྲུག་ལྟར་སྒྲ་ཆེ་ཞིང་ལྡིར་བའི་རྟེན་འབྲེལ་ལ་དགོངས་ནས་
པགས་པའི་རྫས་ལ་འབྲུག་རུས་གཏོང་བ་དང་། ཟོམ་ཁོག་གི་རི་མོར་འབྲུག་གི་
གཟུགས་བརྙན་བྲི་བ་སོགས་སློབ་དཔོན་པདྨས་གསུངས་པར་གྲགས། རྔ་ཡུ་བ་
ཅན་ནི་བོད་དུ་ཐོག་མར་བོན་ལ་བྱུང་བ་འདྲའོ། །
དེ་ལས་རྗེ་ཆུང་དུ་གྲགས་པ་ཌ་མ་རུ། བོད་སྐད་ཅང་ཏེའུར་གྲགས་པ་དཔལ་
དུས་ཀྱི་འཁོར་ལོ་དང་བདེ་མཆོག་ལ་སོགས་པའི་གསང་སྔགས་ཀྱི་ལྷ་གཙོ་འཁོར་
གྱི་ཕྱག་མཚན་ལ་ཡོད་པ་ཤིན་ཏུ་མང་ཞིང་དཔའ་བོ་མཁའ་འགྲོ་གྲུབ་པའི་རྣལ་
འབྱོར་ཕོ་མོ་རྣམས་ཀྱི་ཕྱག་མཚན་རོལ་མོ་བླ་མེད་ཀྱི་རྒྱུད་སྔགས་གསར་རྙིང་
ཐམས་ཅད་ནས་བཤད། སེང་ལྡེང་སོགས་ཤིང་ལས་བཟོས་པ་དང༌། དྲྭ་བ་ཅན་དང
་ཐོད་པ་ལས་བྱས་པ་ལ་ཐོད་པའི་རྔ་ཆུང་དུ་གྲགས། རྙིང་མའི་ཧེ་རུ་ཀ་མང་པོའི་
ཕྱག་མཚན་ལ་རྔ་ཁུ་བ་ཅན་ཡོད་པ་བྲིས་སྐུ་འགར་ཡོང་འདུག་པ་མངོན་རྟོགས་སུ་

294 ཆོས་སྐྱོང་དགྱེས་ཤིང་བྱིན་འབེབས།
རྔ་ཆུང་ཞེས་ཡོད་པས་ཌ་མ་རུ་ཡིན་གསུང་ལ། རུ་ཏྲ་བསྒྲལ་བ་ལས་རྔ་བྱུང་བ་ལྟར་
ན། རྔ་ཡུ་བ་ཅན་རང་འདྲ་ལ་གང་ལྟར་དཔྱད་དོ། །ཁྱད་པར་ཐོད་པའི་ཌ་མ་རུ་ནི་
དུར་ཁྲོད་ཀྱི་རྫས་ལས་བྱུང་བས་ན། ཆོས་སྐྱོང་མཉེས་བྱེད་མཆོག་ཏུ་གྱུར་པའོ། །
འཁར་རྔར་གྲགས་པ་ནི། རྒྱ་ཡུལ་དུ་རིན་པོ་ཆེ་སྣ་ཚོགས་བསྲེས་པ་ལ་འཁར་
བར་གྲགས་ལ། དེ་ལས་བཟོས་པས་ན་འཁར་རྔར་གྲགས། དུས་འཁོར་ནས་ལྷ་མོ་
ནུས་མ་སེར་མོ་འབར་མའི་ཕྱག་མཚན་ལ་ཡོད་ཅིང་། འཇིག་རྟེན་གདགས་པར་ལྷ་
ཡུལ་ན་ཡང་ཡོད་པར་བཤད། དེང་སང་ནི་རྒྱ་ཧོར་གྱི་ཡུལ་ནས་བྱུང་བ་བཟང་ཞིང་
མང་ངོ༌། །
མདོ་སྡེ་དྲན་ཉེར། སིལ་ཁྲོལ་ཞེས་གསུངས་པ་སིལ་སྙན་ཡིན་ལ། ལྷ་རྣམས་
ཀྱི་རོལ་མོ་ཡིན་པ་དང་། དཀོན་མཆོག་མཆོད་པའི་རྫས་ཡིན་པ་ནི་གོང་དུ་བཤད་
ལ། གསང་སྔགས་ཀྱི་ལྷའི་ཕྱག་མཚན་ལ་འདུག་པ་ནི་སྔོན་ཆད་མ་མཐོང་། དེ་
ལས་སྒྲུབ་ཆལ་དུ་གྲགས་པ་ནི། བོད་དུ་བླ་མ་རྣམས་ཀྱི་ཐུགས་རབ་ཀྱིས་སིལ་སྙན་
ལ་བཅོས་སྐྱོར་མཛད་ནས་སྒྲ་མཐུག་ཅིང་སྦོམ་དུ་བཏང་། ཕྱིས་ས་སྐྱའི་བླ་མ་
འཕགས་པ་སོགས་ཀྱི་དུས་རྒྱ་ཧོར་ནས་ཤིན་ཏུ་བཟང་བ་མང་པོ་ཐོན་ནོ། །
དེ་ལས་རྒྱ་གར་དུ་གྲུབ་ཆེན་རྣམས་ཀྱི་ཕྱག་མཚན་རོལ་མོ་བོད་དུ་ཡང་ཤིན་
ཏུ་དར་བ་ཏིང་ཏིང་ཤག་ཏུ་གྲགས་པ་ཆུང་ངུ་འདི་དང་། འདི་ལས་ཆེ་ཙམ་ཐེག་རྡོབ་
ཏུ་གྲགས་པ་བལ་ཡུལ་ན་དར་བ་འདི་གཉིས་ཀྱང་སིལ་སྙན་ཆུང་དུ་བཟོས་པ་ཡིན་
ལ། ཏིང་ཤག་བདེ་མཆོག་མཁའ་འགྲོ་རྒྱ་མཚོར་རྡོ་རྗེ་གླུ་མའི་ཕྱག་མཚན་ལ་ཡོད་
པར་གྲགས་སོ། །
ཡང་གསང་སྔགས་ཀྱི་དམ་རྫས་ཀུན་གྱི་གཙོ་བོ་རྡོ་རྗེ་དྲིལ་བུའི་རྣམ་བཤད་ནི་
སྔོན་གྱི་མཁས་པ་རྣམས་ཀྱིས་མཛད་པ་མང་ཞིང་གྲགས་ཆེ་བས་འདིར་མ་བཀོད།

རོལ་མོ་རྣམས་ཀྱི་ཁུངས་དང་རྒྱུ་མཚན། 295
ཡང་བོན་རྣམས་ལ་དར་བའི་གཤང་དུ་གྲགས་པ་ནི། ཁོང་རང་རྣམས་ཐོག་མ་ནས་
ཁོང་རང་ཚོའི་ལྷའི་ཕྱག་མཚན་ལ་ཡོད་ཟེར་ལ་གསུང་རྒྱུན་ལས་སློབ་དཔོན་པདྨ་
དང་ཆོས་རྒྱལ་ཁྲི་སྲོང་མཆོད་ཡོན་གྱི་དུས་བོན་ལོག་ཆོས་ཡིན་གསུང་བསྣུབས།
རྒྱལ་པོའི་སྐུ་རིམ་གྱི་སྐུ་གླུད་གཏོང་མཁན་འགའ་ཤས་བཞག་པར་ནང་པ་སངས་
རྒྱས་པའི་གསང་སྔགས་དང་འདྲ་འདྲ་མིན་པས་སིལ་སྙན་ཕྱེད་དཀྲོལ་ཞིག ཅེས་
གཤང་དང་། རྔ་ཡང་ལོགས་གཅིག་ལས་མི་ཐོབ་གསུངས་ནས་ཡ་གཅིག་ལ་
པགས་པ་མེད་པ་བཀས་བཅད་པར་གྲགས་ལ། དེང་སང་ཡང་མོན་མཚམས་ན་
བོན་པོ་རྣམས་ཀྱི་རྔ་ལ་པགས་པ་ཡ་གཅིག་མེད་པ་ཡོད་སྐད་དོ། །
གླིང་བུ་ནི་སྦུབ་ལས་བྱུང་བའི་སྒྲ་ཡིན་ལ། འདི་ལ་ཡང་། སྲོག་ཆགས་ཀྱི་
ལུས་ལས་བྱུང་བ་དང་། རིན་པོ་ཆེ་སོགས་ལས་བཟོས་པའི་རིགས་ཡོད་པ་ལས།
སྲོག་ཆགས་ཀྱི་ལུས་ལས་བྱུང་བ་ནི་དུང་དཀར་ཏེ། འདི་བཅོམ་ལྡན་འདས་དུས་ཀྱི་
འཁོར་ལོ་གཙོ་འཁོར་གྱི་ཕྱག་མཚན་ལ་ཡོད་པ་སོགས་གསང་སྔགས་ཀྱི་ལྷའི་ཕྱག་
མཚན་ལ་ཡོད་པ་མང་ཞིང་། སྔོན་སྟོན་པ་དགའ་ལྡན་ནས་འཕོ་དུས་དུང་དཀར་
བུས་པས་རོལ་མོ་གཞན་རྣམས་ཟིལ་གྱིས་མནན་པས་ན། རོལ་མོའི་མཆོག་ཏུ་
གྲགས། སྟོན་པ་མ་ག་དྷར་སངས་རྒྱས་པའི་དུས་ལྷའི་དབང་པོ་བརྒྱ་བྱིན་གྱིས་
ཕུལ་ལ། དགེ་འདུན་འདུ་བའི་བརྡར་འབུད་པ་འདུལ་བ་ལུང་ལས་ཀྱང་གསུངས།
ཁྱད་པར་གངས་འཁྱིལ་ནི་དུང་རང་གི་སྐྱེ་བ་ལྔ་བརྒྱུད་མར་སོང་བ་ནོར་བུའི་
རིགས་ཡིན་པས་མཆོག་ཏུ་བཟང་ལ། བཀྲ་ཤིས་པའི་རྟགས་བརྒྱད་དང་རྫས་
བརྒྱད་གཉིས་ཀའི་ཟླར་ཡོད་དོ། །
ཡང་མིའི་རྐང་ལས་བྱུང་བའི་གླིང་བུ་ནི། དུར་ཁྲོད་ཀྱི་རྫས་ལས་བྱུང་བའི་
རོལ་མོ་ཆོས་སྐྱོང་དྲེགས་བྱེད་རྣམས་ཀྱི་མཉེས་བྱེད་ཡིན་ལ། འདི་ལ་ནང་གསེས་

296 ཆོས་སྐྱོང་དགྱེས་ཤིང་བྱིན་འབེབས།
དབྱེ་ན་སྐྱེས་དར་མ་གྲིར་ཤི་བའི་རྐང་ལ་རྐང་གི་དུང་དང༌། བུད་མེད་དར་གཞོན་
གྲིར་ཤི་བའི་རྐང་ལ་རྐང་གི་གླིང་བུ་ཞེས་པའི་མིང་འདོགས་སོ་སོར་སྔགས་རྙིང་
མར་བཤད་དོ། །ཡང་རྒྱ་གར་འཕགས་ཡུལ་དུ་གྲུབ་ཆེན་རྣམས་ཀྱིས་ཀྲི་ས་རའི་
རྭ་དུང་འབུད་པ་ཡང་མཛད།
རིན་པོ་ཆེ་སོགས་ལ་བཟོས་པ་ནི། རིན་པོ་ཆེ་ཤིང་སོགས་ལ་གླིང་བུའི་
རིགས་དུ་མ་བཟོས་པ། དུས་འཁོར་གྱི་ནུས་མ་སེར་མོ་འབར་མ་དང་། བདེ་མཆོག་
གི་རིག་མ་བཅུ་དྲུག་གི་ལྷ་མོ་གླིང་བུ་མ་སོགས་ཀྱི་ཕྱག་མཚན་ལ་ཡོད་ལ། རྒྱ་བལ་
ནས་བྱུང་བའི་རྒྱ་གླིང་དུ་གྲགས་པ་ནི་ཤིན་ཏུ་སྙན་ཅིང་ལེགས། རག་དུང་དུ་གྲགས་
པ་ཤིན་ཏུ་རིང་ཞིང་སྒྲ་སྦོམ་པ་རྔམ་ཞིང་བརྗིད་པ་འདི་ནི་ཇོ་བོའི་ལམ་ཡིག་ཏུ། ཇོ་
བོ་བོད་ལ་སྤྱན་དྲངས་དུས་མངའ་རིས་ལྷ་བཙུན་གྱིས་ཐུགས་རབ་ལས་བཟོས་
པས། ལོ་པཎ་སྤྱན་འདྲེན་གྱི་དྲུང་དུ་གྲགས་ཞེས་ལམ་ཡིག་ཏུ་འབྱུང་ནའང་དེ་གོང་
བོད་ན་མེད་པ་ལ་དགོངས་ལ། གཞན་རྒྱ་གར་སོགས་སུ་མེད་པ་ནི་མིན་ཏེ། དུས་
འཁོར་ནས་ནུས་མ་སེར་མོ་འབར་མའི་ཕྱག་མཚན་དང༌། བདེ་མཆོག་མཁའ་འགྲོ་
རྒྱ་མཚོ་གཙོ་བོའི་ཕྱག་མཚན་ལ་ཡོད་པས་ན་རྒྱ་གར་སོགས་སུ་ཡོད་པ་འདྲའོ། །
འདི་སྒྲ་གཞན་ལས་སྦོམ་ཞིང་རྔམ་པས་ཐུགས་དམ་དྲག་ཏུ་བསྐུལ་བ་གཏོར་འཕེན་
མངའ་གསོལ་སོགས་ལ་ཤིན་ཏུ་ལེགས་ཤིང་འཐད་པ་འདུག་གོ །གཞན་ཡང་འདི་
ལ་བཟོ་བཅོས་བྱས་པའི་རག་དུང་གི་རིགས་མི་འདྲ་བ་འགའ་ཤས་ཡོད་དོ། །
དེ་ལྟར་རོལ་མོ་རྣམས་ཀྱི་རྒྱུ་མཚན་བཤད་ནས། སྐབས་དོན་ཆོས་སྐྱོང་མ་
མགོན་རྣམས་ཀྱི་མཉེས་བྱེད་ཡིན་པ་ནི། མགོན་པོ་འདི་ཉིད་ཀྱི་རྒྱུད་དུར་ཁྲོད་ནག་
པོ་ལས། གསུང་གི་རྟེན་ནི་རྔ་དང་ཌ་མ་རུ་དང་དུང་ཆེན་དང་ཏིང་ཏིང་ཤག །ཅེས་
མགོན་པོའི་གསུང་གི་རྟེན་དུ་བཤད། གཞན་ཡང་། ཕྱག་བཞི་པའི་རྒྱུད་དྲག་པོ་

རོལ་མོ་རྣམས་ཀྱི་ཁུངས་དང་རྒྱུ་མཚན། 297
མཚོན་ཆ་བསྣོལ་བ་ལས།
རྔ་གླིང་དུང་གི་སྒྲས་བསྐུལ་ནས། །
ཞེས་སྤྱན་འདྲེན་པ་དང་བསྐུལ་བའི་རྫས་སུ་བཤད། དཔལ་ལྷ་མོའི་རྒྱུད་མེ་ལྕེ་
འབར་མར། རྔའི་སྒྲ་ཧཱུཾ་དང་ཕཊ་སོགས་ཀྱི་སྔགས་དང་བསྟུན་པའི་དགུ་དང་བདུན་
སོགས་ཀྱི་གྲངས་དང་བཅས་པ་གསུངས། མདོར་ན་དཔལ་མགོན་པོ་དང་ལྷ་མོའི་
རྒྱུད་རྣམས་སུ་ཆོས་སྐྱོང་མཆོད་པའི་རྫས་ཁྱད་པར་ཅན་དུ་གསུངས། སིལ་སྙན་
ཡན་ལག་ལྔ་བའི་གླུ་ནི། ངག་གི་འགྱུར་བ་ལས་བྱུང་བའི་འདོད་ཁམས་ཀྱི་ལྷ་དང་
མིའི་གནས་སུ་རྩེད་འཇོའི་གཙོ་བོར་བྱེད། དེ་ཡང་། རབ་ཏུ་བྱུང་བ་རྣམས་མ་ཚད།
བསྙེན་གནས་ཡན་ལག་བརྒྱད་པ་ཡན་ལ་སྤང་བྱར་གསུངས་ཀྱང་། ཡང་གསོ་སྦྱོང་
དང་དགག་དབྱེ་སོགས་ཀྱི་སྐབས་མདོ་དབྱངས་འཐེན་པའི་ཕྱག་ལེན་འདུལ་འཛིན་
རྣམས་ལ་སྔར་ནས་དར། དབྱངས་ཀྱང་མིང་འདོགས་ཀྱི་ཁྱད་པར་ཙམ་ལས་གླུའི་
རིགས་སུ་གཏོགས་པ་ནི་ཡིན། སྔགས་ལ་ཡོ་ག་ནས་གླུ་དབྱངས་དང་གར་སོགས་
རྒྱས་པར་ཡོད་ལ། ཁྱད་པར་བླ་མེད་རྣལ་འབྱོར་མའི་རྒྱུད་རྣམས་སུ་ཚོགས་ཀྱི་
འཁོར་ལོའི་སྐབས་དང་བརྟུལ་ཞུགས་ཀྱི་སྤྱོད་པའི་སྐབས་སོགས་རྡོ་རྗེའི་གླུ་དྲུག་
འགྱུར་དུ་བླངས་པ་ཞེས་སོགས་གསུངས་ལ། འདི་ལ་བརྟེན་ནས་རྒྱ་བོད་ཀྱི་གྲུབ་
ཆེན་རྣམས་ཀྱིས་ཉམས་རྟོགས་བོགས་འདོན་དང་སྐྱོ་ཤས་ངེས་འབྱུང་བསྐུལ་བའི་
རྡོ་རྗེའི་མགུར་མཐའ་ཡས། སྐབས་དོན་ཆོས་སྐྱོང་མ་མགོན་སོགས་དྲེགས་བྱེད་
རྣམས་ལ། ལས་ལ་རྒྱུ་བའི་སྐབས་ཤུགས་གླུ་ཞེས་ཡོད་དེ། བསྐུལ་དུ་འབོད་པའི་
ཤུགས་གླུ་ཙེ་རེ་རེ། །ཞེས་དང་། དཔལ་ཆེན་ཀརྨ་པཀྴིས།

298 ཆོས་སྐྱོང་དགྱེས་ཤིང་བྱིན་འབེབས།
དཔལ་གྱི་འཁོར་ཚོགས་རྒྱ་མཚོ་རྣམས། །
དུར་ཁྲོད་འགྲིམ་ཞིང་ཤུགས་གླུ་ལེན། །
ཞེས་གསུངས་ལ། སྔོན་གྱི་བླ་མ་རྣམས་ཀྱིས་ཆོས་སྐྱོང་གི་ཤུགས་གླུ་དངོས་སུ་
གསན་པ་ལ་བརྟེན་ནས། སྤྱན་འདྲེན། མཆོད་བསྟོད། ཐུགས་དམ་བསྐང་བ།
བསྐུལ་སོགས་དབྱངས་ཀྱི་རིགས་མང་དུ་མཛད་པ་དེང་སང་ཀུན་ལ་གྲགས་ཤིང་།
འདི་རྣམས་ཆོས་སྐྱོང་ཞི་དྲག་རང་རང་གི་སྐུའི་རྣམ་འགྱུར་དང་མཐུན་པའི་དལ་བྲེལ་
སྙན་འབོལ། བརྗིད་གཏུམ་སོགས་ཀྱི་རྣམ་འགྱུར་ཡོད་པ་རྣམས། སྐད་ཀྱི་གདངས་
སྙན་ཞིང་འབོལ་ལ། འགྲིག་པ་རྣམ་འགྱུར་ཐོན་པ་བྱུང་ན། ཆོས་སྐྱོང་རྣམས་ཤིན་ཏུ་
མཉེས་པར་སྔོན་གྱི་བླ་མ་རྣམས་ཀྱིས་ཞལ་གཟིགས་ཚུལ་སོགས་ལས་བྱུང་བས་
ལེགས་པར་ཐོན་པ་གལ་ཆེ་ལ། དྲག་པོའི་བསྐུལ་རྣམས་ཀྱི་དབྱངས་ཤིན་ཏུ་རྔམ་
ཞིང་དྲག་ཤུལ་དང་ལྡན་པ་གདུང་བའི་ངར་བསྐྱེད་པ་དགོས་གསུང་ངོ༌། །
དེ་ལྟར་རོལ་མོ་འདི་རྣམས་ཀྱང་ཟིན་མ་ཟིན་སོགས་ཀྱི་སྒྲ་གང་དུ་བསྡུ་ན། སྒྲ་
ལ་ཟིན་མ་ཟིན་སྐྱེས་བུའི་རྩོལ་བ་ལས་བྱུང་བ་གསུམ་ཡིན་པས། གླུ་དབྱངས་
སོགས་སྲོག་ཆགས་ཀྱི་སྐད་རྣམས་ཟིན་པའི་སྒྲ། འབྱུང་བའི་རང་སྒྲ་ཐམས་ཅད་མ་
ཟིན་པའི་སྒྲ། རོལ་མོའི་བྱེ་བྲག་ཐམས་ཅད་སྐྱེས་བུའི་རྩོལ་བ་ལས་བྱུང་བའི་སྒྲའོ། །
རིག་པའི་གནས་ལྔ་ལས་ངག་གི་བཟོ་ཞེས་པའི་རིག་པར་བསྡུ་ལ། རིག་པའི་
གནས་བཅོ་བརྒྱད་ལ་རོལ་མོའི་རིག་གནས་ཟུར་དུ་བགྲང་བ་ཡོད་དོ། །
ཡང་གླུ་དང་གར་ཞེས་ཟུང་འབྲེལ་དུ་འབྱུང་བའི། གར་ནི་ལྷ་དང་མིའི་གནས་
ན་རྩེད་འཇོའི་ཕྱིར་གར་གྱི་རིགས་མང་ལ། གསང་སྔགས་ཆོ་གའི་ཡན་ལག་ལ་
སྔགས་དང་ཕྱག་རྒྱ་ཏིང་ངེ་འཛིན་ཅེས་པ་ཡོད་པའི། ཐོག་མར་ལག་པའི་ཕྱག་རྒྱ།

རོལ་མོ་རྣམས་ཀྱི་ཁུངས་དང་རྒྱུ་མཚན། 299
དེ་རྒྱས་སུ་སོང་བ་རྐང་པའི་སྟངས་སྟབས་ཏེ། རྡོ་རྗེ་སྙིང་པོ་རྒྱན་གྱི་རྒྱུད་ལས།
སྟངས་སྟབས་འདུག་སྟངས་ཞེས་རྡོ་རྗེ་སློབ་དཔོན་གྱི་དེ་ཉིད་བཅུའི་བྱེ་བྲག་ཏུ་
གསུངས་ལ། དེ་རྒྱས་སུ་སོང་བ་གར་ཏེ། ཡོ་གའི་དཀྱིལ་འཁོར་མང་པོ་ལ་རྒྱས་
པར་ཡོད། བླ་མེད་དུས་འཁོར། བདེ་མཆོག དགྱེས་རྡོར་རྣམས་སུ། སྔགས་གར།
མཆོད་གར་སོགས་ཡོད་ལ། །
དེ་ལས་འཚམས་ཞེས་གྲགས་པ་ནི། དོན་དུ་ཁྲོ་བོའི་གར་ཡིན་ལ། ཡོ་ག་ལ་
ཁམས་གསུམ་རྣམ་རྒྱལ་དང༌། དཔལ་མཆོག་ནས་མེ་ལྟར་འབར་བ་སོགས་ཀྱི་ཁྲོ་
བོའི་གར་མཛད་པ་ཕྱག་ལེན་ལ་ཡོད། སྔགས་རྙིང་མའི་ཧེ་རུ་ཀ་མང་པོའི་ཁྲོ་བོའི་
གར་རྒྱས་པར་ཡོད་འདུག་ལ། དེ་ལས་སྐབས་དོན་བཀའ་སྲུང་ཆོས་སྐྱོང་ལ། རྒྱུད་
ནས་བཤད་པ་དང༌། བླ་མ་རྣམས་ཀྱིས་ཞལ་གཟིགས་མན་ངག་ལུགས་སོགས་
མང་ཞིང་དོན་དུ་ཆོས་སྐྱོང་འཁོར་བཅས་སྒྲུབ་པ་པོ་ལ་དགྱེས་ཤིང་གྲོགས་མཛད་པ་
དང་། བསྟན་དགྲ་ལ་དྲག་པོའི་ལས་མཛད་སྐབས་ཀྱི་སྐུའི་སྟངས་སྟབས་དང་གར་
གྱི་རོལ་པ་ཡིན་ལ། དེ་མཐུན་སྒྲུབ་པ་པོས་ཀྱང་དྲག་པོའི་ཆས་སུ་ཞུགས་ནས།
དེའི་ཚུལ་ཟློས་གར་བགྱིས་པས་ན། ཤིན་ཏུ་མཉེས་པར་འགྱུར་བས་དེ་ལྟར་ཕྱག་
ལེན་ལ་མཛད། ཡོ་གའི་ཁྲོ་བའི་གར་སྔོན་ནས་ཡོད་པ་དང་། རྒྱ་གར་འཕགས་
ཡུལ་ནས་མ་མགོན་གྱི་འཆམས་སྐུ་བོད་དུ་གདན་དྲངས་པ་མང་པོ་འདུག་པ་ལ་
དཔགས་ན་འཆམས་འདི་རྒྱ་གར་ན་མེད་ཟེར་བ་ཆ་མ་འཚལ་བར་སྨྲ་བ་ཡིན་ནོ། །
དེ་ལས་རང་ལུགས་ལ་དཔལ་ལྷ་མོའི་འཆམས་རྙིང་མའི་མ་མོའི་རྒྱུན་ལ་
བརྟེན་ནས། ཀུན་མཁྱེན་རང་བྱུང་རྡོ་རྗེས་མཛད་པའི་འཆམས་ཡིག་དང་། དཔལ་
མགོན་པོ་ལ་དྲུང་མཐོང་བ་དོན་ལྡན་གྱིས་ཞལ་གཟིགས་ལ་བརྟེན་ནས་མཛད་པ་
དེང་སང་གདན་ས་གོང་འོག་ན་ཕྱག་ལེན་མ་འཆུགས་པ་ཡོད་ལ། གསེར་སྐྱེམས་

300 ཆོས་སྐྱོང་དགྱེས་ཤིང་བྱིན་འབེབས།
ཟོར་འཕེན་གཏོར་ཆེན་བརྡེག་པ་སོགས་ལ། ལས་ཀྱི་རྡོ་རྗེས་ཆས་གོས་དང་ལྡན་
པས་རྡོ་རྗེའི་གར་སྟབས་ལེགས་ཤིང་བྱིན་དང་བཅས་པ་བྱུང་ཚེ་བསྟན་སྲུང་རྣམས་
དགྱེས་ཤིང་ལས་མྱུར་བས། མཛད་པའི་ཕྱག་ལེན་ཡོད་དོ། །ཞར་ལ་འཚམས་ཀྱི་
རྒྱུ་མཚན་བཀོད་དོ། །
ཡང་གཏོར་མ་འཕེན་པ་དང་མངའ་གསོལ་བསང་མཆོད་སོགས་ཀྱི་དུས།
འཕྱར་དར་ནི་དམག་གི་རུ་དར་གྱི་ཚུལ་ཡིན་པ་ནི། མགོན་པོ་ཕལ་ཆེར་གྱི་བསྐང་
བར།
དམག་དཔུང་རུ་མཚོན་འགྱེད་པའི་ཕྱིར། །
འཕྱར་དར་ནག་པོས་ཐུགས་དམ་བསྐངས། །
ཞེས་འབྱུང་ལ། ཁྱད་པར་གོང་དུ་བརྗོད་པ་ལྟར། དཔལ་ལྷ་མོའི་སྒྲུབ་སྐོར་དུ།
དར་ནག་ལ་དཔལ་ལྷ་མོའི་སྐུ་བྲིས་ལ་དར་ལྕེ་དྲུག་པ་སོགས་བཏགས་ལ་གཡབ་
ཅིང་རྒྱུན་དུ་དབྱེར། ཞེས་དམོད་བཅོལ་གྱི་དུས་གཡབ་པར་བཤད་དོ། །གཞན་
རྟེན་རྫས་སྒྲུབ་རྫས་རྟེན་གཏོར་ལ་སོགས་པའི་རྣམ་གཞག་རྣམས་ནི་སྒྲུབ་སྐོར་
རྣམས་སུ་གཟིགས་པས་དོན་གྲུབ་བོ། །
དེ་ལྟར་དཔལ་མགོན་གྲུབ་པའི་རྣལ་འབྱོར་པས་བྱང་ཆུབ་ཏུ་སེམས་བསྐྱེད་
ནས་བསྟན་པ་བསྲུང་བའི་ཕྱིར་ཞི་བས་མི་ཐུལ་བ་ལ་དྲག་པོའི་ཕྲིན་ལས་ཀྱིས་ཚར་
གཅད་པར་བྱ་བ་ཡིན་ལ། རང་དོན་ཁོ་ན་དང་ཉེས་པ་ཆུང་ངུ་སོགས་ལ་ཆད་པ་ནི་
ནམ་དུ་ཡང་མི་རུང་གསང་སྔགས་ཀྱི་ཆོས་འདི་ཐེག་པ་ཆེན་པོ་ཡིན་པས་ཕ་རོལ་པོ་
ལས་ངན་པ་དེ་ངན་སོང་དུ་ལྟུང་དོགས་པས་ཁོ་རང་ལ་ཡང་ཕན་པ་དང་སངས་
རྒྱས་ཀྱི་བསྟན་པ་དབུ་འཕང་དམའ་ན་སེམས་ཅན་ཐམས་ཅད་ཀྱི་བདེ་སྐྱིད་དང་ཕྱི་

རོལ་མོ་རྣམས་ཀྱི་ཁུངས་དང་རྒྱུ་མཚན། 301
མའི་མགོན་སྐྱབས་ལ་གནོད་པས་ན། དེའི་ཕྱིར་དུ་ཞི་རྒྱས་དབང་གསུམ་གྱིས་
འདུལ་བར་མ་ནུས་པ་ལ། དྲག་པོའི་ཕྲིན་ལས་བརྩམ་དགོས་པ་ནི། བྱང་ཆུབ་
སེམས་དཔའི་བསླབ་བྱར་ཡང་འབྱུང་བ་ནི། སྡོམ་པ་ཉི་ཤུ་པར།
རྫུ་འཕྲུལ་སྡིགས་ལ་སོགས་མི་བྱེད། །
ཅེས་རང་ལ་ནུས་པ་ཡོད་བཞིན་དུ་ཕ་རོལ་པོ་བསྟན་པ་དང་སེམས་ཅན་ལ་གནོད་
བཟློག་ཕྱིར་
པ་བྱེད་པ་ལ་རྫུ་འཕྲུལ་སོགས་ཀྱིས་ཕ་རོལ་པོ་སྟེ་ལས་དེ་ལས་ 
བསྡིགས་པ་སོགས་མ་བྱས་ན་ལྟུང་བར་གསུངས་ལ། ལས་དེ་ལས་ཅིས་ཀྱང་མི་
ལྡོག་ན། བསྒྲལ་དགོས་པར་ཡང་ཤུགས་ཀྱིས་ཐོན། གཞན་བྱ་རྒྱུད་སྤྱན་རས་
གཟིགས་ཕྱག་རྡོར། སྒྲོལ་མ་ལ་སོགས་པའི་གཟུངས་རྣམས་སུའང་དྲག་པོའི་ལས་
རྒྱས་བསྡུས་ཅི་རིགས་པ་གསུངས་ལ། དེ་བཞིན་དུ། ཡོ་ག་དང་། རྣལ་འབྱོར་བླ་
། ཁྱད་པར་
མེད་ཀྱི་རྒྱུད་རྣམས་སུའང་དྲག་པོའི་སྦྱིན་སྲེག་སོགས་གསུངས་པ་དང༌
རྙིང་མའི་ཧེ་རུ་ཀ་རྣམས་དང་། གསར་རྙིང་གཉིས་ཀའི་གཤེད་སྐོར་རྣམས་ལས་
རྒྱས་པར་འབྱུང་། རྣལ་འབྱོར་བླ་མེད་ཀྱི་རྒྱུད་རྣམས་སུ་རྡོ་རྗེའི་རིགས་ཀྱི་དམ་ཚིག་
སྲོག་གཅོད་པར་གསུངས་པ། སྤྱིར་བཏང་དགོངས་པ་ཅན་དུ་འཆད་ནའང་བསྟན་
པ་དང་སེམས་ཅན་ལ་གནོད་པ་ཆེར་བྱུང་ན། དགོངས་མིན་དངོས་བསྟན་དུ་འཆད་
པ་དོན་གྱིས་གོ་ལ། གཞན་ཡང་། བསྒྲལ་འོས་མ་བསྒྲལ་ན། རྩ་ལྟུང་བདུན་པ་ཕོག་
པར་ཡང་གསུངས། ཁྱད་པར་དཔལ་མགོན་པོའི་དུར་ཁྲོད་ནག་པོའི་རྒྱུད་ལས།
ནག་པོའི་གྲུབ་རྟགས་བྱུང་གྱུར་ནས། །
ལས་ལ་སྦྱར་བ་མ་བྱས་ན། །
ནག་པོའི་དམ་ཚིག་ཉམས་པར་འགྱུར། །

302 i8
 བཆོས་སྐྱོང་དགྱེས་ཤིང་བྱིན་འབེབས།
ཞེས་གསུངས་ལ། དེ་ལ་སྤྱིར་གྱི་བསྒྲལ་བའི་ཞིང་བཅུ་ཞེས་བཤད་པ་ནི། རྙིང་མའི་
རྒྱུད་རྣམས་ནས་མང་དུ་གསུངས་པ་ཡོད་པ་འདྲ་ལ། མགོན་པོ་ཕྱག་བཞི་པའི་རྒྱུད་
གྲི་གུག་བརྩེགས་པ་ལས།
བླ་མ་ལ་སྡང་སྔགས་ལ་སྨོད། ། །
བསྟན་ལ་སྡང་ཞིང་སེམས་ཅན་འཚེ། །
དཀོན་མཆོག་སྨོད་དང་སྒྲུབ་པོར་སྡང་། །
དམ་ཉམས་པ་དང་དམྱལ་བ་དང་། །
ཡི་དྭགས་དུད་འགྲོ་ཞིང་བཅུ་པོ། །
ཞེས་གསུངས་ལ། དེ་ཐམས་ཅད་གཅིག་ལ་ཚང་བ་ནི་དཀོན་པས། དོན་དུ་བསྟན་
པ་དང་བླ་མའི་ཕྲིན་ལས་སེམས་ཅན་ལ་གནོད་ཚབས་ཆེ་བ་ལ། སེམས་བསྐྱེད་
ཀྱིས་བསྒྲལ་དགོས་ལ། དེ་ལ་ཐོག་མ་ལས་བརྩམ་པའི་སྔོན་དུ་གཞན་ཕན་བྱང་
ཆུབ་ཏུ་སེམས་བསྐྱེད། སྙིང་རྗེས་ཕ་རོལ་པོ་ལ་ཕན་གདགས་ཀྱི་ཕྱིར་བསམ་སྦྱོར་
ཁོ་ནས་བྱ་ལ། དངོས་གཞི་སྒྲོལ་བའི་ལས་ལ་ཞུགས་ནས། དྲག་པོའི་ཏིང་ངེ་འཛིན་
གྱི་ངར་དང་ལྡན་པ་ལས་སྙིང་རྗེ་སྐད་ཅིག་ཀྱང་བྱར་མི་རུང་། གལ་ཏེ་བྱས་ན་ལས་
ཡུན་རིང་དུ་འགྱངས་འགྲོ་བ་ཡིན། འོན་ཀྱང་སེམས་ཅན་བློས་མི་སྤང་བ་ཡིན་པས་
ན། རྣམ་ཤེས་སྤར་བ་ནམ་ཡང་མ་བརྗེད་པར་བྱ། ཁྱད་པར་རྫོགས་རིམ་གྱི་ལྟ་བ་
ཟབ་མོ་ཡོད་ན། གཤིས་སྟོང་ཉིད་ཀྱི་ལྟ་བ་ལས་མ་གཡོས་པ་ལ་མདངས་ལྷ་
སྔགས་ཕྲིན་ལས་ཀྱི་རོལ་པར་ཤར་བས་སྟོང་ཉིད་རྒྱུ་འབྲས་སུ་ཤར་བ་བྱ་བ་ཡིན་
པས་ན་གཞན་ལས་ལས་མྱུར། ལྟ་བ་ལས་མ་ཡེངས་པས་ན་དྲག་པོའི་ལས་རིམ་
བྱས་པ་རྣམས་རྒྱུ་འབྲས་སྟོང་ཉིད་དུ་དག་པ་བྱ་བ་ཡིན་པས་ཉེས་པ་ཆུང་ངོ་། །

རོལ་མོ་རྣམས་ཀྱི་ཁུངས་དང་རྒྱུ་མཚན། 303
འོ་ན་མཐུ་བྱེད་དུས་སྟོང་ཉིད་མི་སྒོམ་པར་བཤད་པ་མ་ཡིན་ནམ་ཞེ་ན། དེ་ནི་
སྟོང་ཉིད་མཚན་མ་ཅི་ཡང་མེད་པའི་ཆད་ལྟ་ཡིན་ལ། འཁོར་གསུམ་ཡོངས་སུ་དག་
པ་ནི་ལས་རབ་འབྱམས་གང་སྒྲུབ་ཀྱང་ཡོད་ན་མཆོག་ཡིན། ལྟ་བ་ལས་མ་ཡེངས་
ན་ཞེ་སྡང་ལམ་དུ་བྱེད་པ་གསལ་བའི་རྣལ་འབྱོར་དུ་བཤད་པ་དེ་ཡིན་པས། ཉམས་
རྟོགས་ཀྱི་བོགས་འདོན་དུ་ཡང་འགྱུར་རོ། ། །
བསྟན་པའི་དོན་མ་ཡིན་པར་རང་དོན་ཁོ་ན་ལ་བྱས་པ་དང༌། བསྟན་དོན་
ཡིན་ཡང་བདེན་པ་ཡུན་རིང་དུ་མ་བསྒྲུགས་པར་ཉེས་པ་ཆུང་ངུ་ལ་ཆད་པ་མི་རུང་
བས་བདེན་པ་ཡུན་རིང་དུ་བསྒུག་གོ །དོན་འདི་ལ་དགོངས་ནས། དུས་འཁོར་
འགྲེལ་ཆེན་དུ། མངོན་ཤེས་མེད་པར་དྲག་པོའི་ལས་མི་བྱ་བར་ཡང་བཤད། ཁྱད་
པར་རང་དོན་དུ་བྱས་ན། སྐྱབས་འགྲོའི་བསླབ་བྱ་ཆོས་ལ་སྐྱབས་སུ་སོང་ནས་
སེམས་ཅན་ལ་གནོད་འཚེ་མི་བྱེད་པའི་བསླབ་བྱ་དང་འགལ། དགེ་བསྙེན་ནས་
དགེ་སློང་གི་བར་གྱི་སྲོག་གཅོད་ཀྱི་ཕམ་པ་མིའམ་མིར་ཆགས་པ། མཚོན་དུག་
རིག་སྔགས་གང་གིས་བསད་ཀྱང་ཤི་བ་ན་ཕམ་པ་འབྱུང་བ་དང༌། བྱང་སྡོམ་ལ་
སྙིང་ནས་སེམས་ཅན་བློས་སྤངས་པའི་ལྟུང་བ་འབྱུང་། སྔགས་ལ་སེམས་ཅན་
རྣམས་ལ་བྱམས་པ་སྤངས་པའི་རྩ་ལྟུང་བཞི་པ་ཕོག དེ་ལྟར་སྡོམ་པ་གསུམ་གང་
དང་འགལ་བས་དམ་ཚིག་ཉམས་པ་སྟེ། ཆོས་སྐྱོང་ཡེ་ཤེས་པ་ཡིན་ན་རང་ལ་འཁུ་
ཞིང་ལྡོག ལས་མི་མཛད་བཀའི་ཆད་པ་འབྱུང་། མཐར་མནར་མེད་པའི་རྡོ་རྗེའི་
དམྱལ་བར་འགྲོ། ཡང་ན། སྲིན་པོའམ་གཤིན་རྗེ་མ་ཏྲཾ་རུ་ཏྲ་སོགས་སུ་སྐྱེ་བར་ཡང་
བཤད་དོ། །

304 ཆོས་སྐྱོང་དགྱེས་ཤིང་བྱིན་འབེབས།
དོན་འདི་ལ་དགོངས་ནས་མགོན་པོ་འདི་ཉིད་ཀྱི་རྒྱུད་དུར་ཁྲོད་ནག་པོ་ལས།
བསྒྲལ་བའི་ཞིང་དུ་མ་གྱུར་པའི། །
སེམས་ཅན་དག་ལ་བྱས་གྱུར་ན། །
ནག་པོའི་དམ་ཚིག་ཉམས་པར་འགྱུར། །
སྒྲུབ་པོ་རང་ལ་གནོད་པར་འགྱུར། །
ཞེས་གསུངས་སོ། །མདོར་ན་རང་ཅག་ཆོས་པའི་ལུགས་ཡིན་ཕྱིན་ཆད། རང་གི་
སྡོམ་པའི་དམ་ཚིག་དྲན་པས། རྐྱེན་འཁུར་བཟོད་པ་སྒོམ། ཅི་འདྲ་ཞིག་བྱུང་ཡང་ཚེ་
སྔ་མའི་ལས་སུ་ཤེས་པར་བྱ། གནོད་ལན་དུ་ཕན་འདོགས་ནུས་ན་རབ། དེ་ལྟར་
མ་ནུས་ཀྱང་གནོད་མི་སྐྱེལ། ཆོས་སྐྱོང་བསྟེན་པ་ཡང་། བླ་མའི་སྐུ་ཚེ་ཕྲིན་ལས་
བརྟན་པ་དང་སེམས་ཅན་ལ་ཕན་གདགས་པ་རང་ཉིད་ཀྱི་ཆོས་སྒྲུབ་པའི་བར་ཆད་
སེལ་བ་དང་མཐུན་རྐྱེན་སྒྲུབ་པའི་ཕྲིན་ལས་གསོལ། ཡང་རང་ཉིད་ནུས་པ་དང་
ལྡན་པ་བྱུང་ན་བདག་དམྱལ་བར་ད་ལྟ་སོང་ཡང་བཟོད་བསམ་པའི་ལྷག་བསམ་
གྱིས་དྲག་པོའི་ཕྲིན་ལས་སྒྲུབ་ན་སྟོན་པའི་འཁྲུངས་རབས་སུ། མི་ནག་མདུང་ཐུང་
ཅན་བསད་པས་བསྐལ་པ་དགུའི་ཚོགས་འདུམས་པར་བཤད་པ་དང༌། མཚུར་
དབང་ངེས་སྐྱེས་མཆོག་མར་པའི་སྐུ་དགྲ་བསྒྲལ་བ་དང༌། རྗེ་མི་ལས་མར་རྔོག་
གཉིས་ཀའི་བཀའ་བཞིན་མཐུ་སེར་མཛད་པ་ལྟ་བུ་ཡིན་པས་ན། ལས་རྒྱུ་འབྲས་
སོ་སོར་བདེན་པས་གནས་སྐབས་ཉེས་པ་ཅུང་ཟད་འབྱུང་ནའང་ཕུགས་ཕན་ཡོན་
གྱི་ཚོགས་ཆེན་པོར་འགྱུར་རོ། །
ཕ་རོལ་པོ་སྙིང་ཐག་པ་ནས་བཤགས་པ་བྱེད་ན་ལེན་དགོས། མ་བླངས་ན་
བྱང་ཆུབ་སེམས་དཔའི་ལྟུང་བ་ཕོག་པ་ནི། སྡོམ་པ་ཉི་ཤུ་པ་ལས།

རོལ་མོ་རྣམས་ཀྱི་ཁུངས་དང་རྒྱུ་མཚན། 305
གཞན་གྱིས་བཤགས་ཀྱང་མི་ཉན་པར། །
ཁྲོས་ནས་གཞན་ལ་འཚོག་པ་དང་། །
ཞེས་པ་འདི་ནི་བྱང་སྡོམ་རང་གི་ཕམ་པ་ལྟ་བུ་ཡིན། ཡང་རྙིང་མའི་རྒྱུད་འགའ་ཞིག་
ལས། སློབ་མ་དམ་ཚིག་ལས་འགལ་ནས་ལོ་གཅིག་ན་དམ་ཚིག་རལ་བ་བྱ་བ་
ཡིན་པས་བཤགས་པ་ལེན་རུང་། ལོ་གཉིས་སོང་ན་ཆག་པ་བྱ་བ་ཡིན་པས་ལེན་དུ་
བཏུབ་ཙམ་དང་། ལོ་གསུམ་ཐལ་ནས་དམ་ཚིག་ཉམས་པ་ཡིན་པས་བཤགས་པ་
ལེན་མི་རུང་། གལ་པོར་བླངས་ན་སློབ་དཔོན་རང་ལ་ཡང་བཀའ་ཆད་འབྱུང་བར་
བཤད་ནའང་། རྩ་ལྟུང་རྒྱ་ཆེར་འགྲེལ་སོགས་ལས་བླ་མ་སྐུ་གཤེགས་ནས་ཀྱང་།
རྟེན་དང་དབོན་རིགས་ཉེ་གནས་ལྟ་བུའི་དྲུང་དུ་བཤགས་པ་ཕུལ་ཆོག་པར་བཤད་
པས་ན། རྒྱལ་བའི་གསུང་རབ་རྣམས་སུ་གནང་བཀག་ཅི་ཡང་གསུངས་པས་ན།
ཕྱོགས་གཅིག་ཁོ་ནའི་ཐེར་ཟུག་མ་ཡིན་པར། རང་འདོད་མིན་པའི་ལྷག་བསམ་
རྣམ་པར་དག་པས་སྐབས་ཐོབ་དང་བསྟུན་ཏེ་བྱར་རུང་ངོ༌།། །།

དཔེ་སྐྲུན་སྨོན་ཚིག
༄༅། ། ཨོཾ་སྭསྟི་སིདྡྷི་རསྟུ།
དེང་འདིར་གསུང་རབ་རིན་ཆེན་འཕྲུལ་པར་དུ། །
བཞེངས་དགེས་ལེགས་བྱས་འདིས་མཚོན་དུས་གསུམ་དུ། །
བགྱིས་པའི་དགེ་ཚོགས་དྲི་མ་མེད་པ་རྣམས། །
གཅིག་ཏུ་བསྡོམས་ཏེ་མཐུན་རྐྱེན་སྒྲུབ་རྣམས་དང་། །
བསྟན་པའི་སྦྱིན་བདག་ཚེ་རིང་འབྱོར་ལྡན་ཞིང་། །
མ་གྱུར་ནམ་མཁའི་མཐའ་མཉམ་འགྲོ་བ་ཀུན། །
སྒྲིབ་གཉིས་བྱང་ཞིང་ཚོགས་གཉིས་མྱུར་རྫོགས་ཏེ། །
བླ་མེད་རྣམ་གྲོལ་འཐོབ་པའི་རྒྱུ་རུ་བསྔོ། །
བསྟན་འཛིན་དམ་པ་གང་ན་སུ་བཞུགས་རྣམས། །
སྐུ་ཚེའི་རྐྱེན་གེགས་མཐའ་དག་རབ་ཞི་ནས། །
བསྟན་འགྲོའི་དོན་ཆེན་བླ་མེད་མཛད་བཞིན་དུ། །
དམ་ཆོས་བདུད་རྩིའི་སྦྲང་ཆར་འབེབས་གྱུར་ཅིག །
ཡངས་པའི་རྒྱལ་ཁམས་ཀུན་ཏུ་ལོ་ལེགས་ཤིང་། །
ནད་མུག་འཁྲུག་རྩོད་ཐམས་ཅད་ཞི་བ་དང་། །
མི་མཐུན་རྒུད་པའི་མིང་ཡང་མི་གྲག་པར

308 དཔེ་སྐྲུན་སྨོན་ཚིག
རྫོགས་ལྡན་དང་པོའི་ལང་ཚོ་འཆར་བར་ཤོག །
དེའི་མཐུས་ཁ་བ་རི་པའི་སྐྱེ་དགུའི་ཡིད། །
རྣམ་དཀར་དགེ་བའི་ལས་ལ་ཕྱོགས་པ་དང་། །
མཐུན་རྐྱེན་ལེགས་ཚོགས་གོང་ནས་གོང་འཕེལ་ཏེ། །
དམ་ཆོས་འཛིན་པའི་སྣོད་དུ་རུང་བར་ཤོག །
འཇིག་རྟེན་དབང་ཕྱུག་ཕྱག་ན་པདྨོ་ཡི། །
ཞབས་པད་བྷོ་ཊའི་ལྗོངས་འདིར་མྱུར་བཀོད་དེ། །
ཞི་བསིལ་ཆོས་ཀྱི་བདུད་རྩིའི་སིལ་མངར་རོར། །
ལོངས་སུ་སྤྱོད་པའི་སྐལ་བཟང་མྱུར་འཆར་ཤོག །
ཁྱད་པར་བསྟན་པའི་སྙིང་པོ་སྒྲུབ་བརྒྱུད་ཀྱི། །
རིང་ལུགས་དྲི་མེད་ས་ཆེན་ཡོངས་ཁྱབ་སྟེ། །
བསྟན་པ་འཛིན་པའི་སྐྱེས་བུ་དམ་པ་རྣམས། །
སྐུ་ཚེ་མི་འགྱུར་ཚེ་ལྷའི་ངོ་བོར་བརྟན། །
ཕྲིན་ལས་མི་ཟད་ཉི་ཟླའི་འོད་དང་སྡེབ། །
འདུས་ཚོགས་དགེ་འདུན་བགྲང་ཡས་རྒྱུ་སྐར་ལ། །
ཟབ་རྒྱས་ཆོས་ཀྱི་གྲུ་ཆར་འབེབས་པར་ཤོག །
ལྷ་རྣམས་མཁའ་ལ་ཤིས་པའི་གླུ་དབྱངས་ལེན། །
འགྲོ་རྣམས་བདེ་ཞིང་སྐྱིད་པའི་ཡུན་དུ་འཚོ། །
ཀླུ་རྣམས་དགའ་བས་ནོར་འཛིན་དབྱིག་གིས་བཀང༌། །
མཐར་ཐུག་སངས་རྒྱས་ཡེ་ཤེས་ཐོབ་པར་ཤོག །

དཔེ་སྐྲུན་སྨོན་ཚིག 309
ཅེས་པའང་༧རྒྱལ་དབང་ཀརྨ་པ་ཨོ་རྒྱན་ཕྲིན་ལས་རྡོ་རྗེ་མཆོག་དགུང་གྲངས་བཅུ་གསུམ་སྟེང་།
འོག་མིན་མཚུར་ཕུའི་གདན་སར་ལྗགས་རྩོམ་གནང་བའི་རྟེན་གསུམ་གསར་བཞེངས་ཀྱི་དགེ་
བསྔོའི་སྨོན་ཚིག་བྱིན་རླབས་ཅན་ནོ།། །།

དམ་པའི་གསུང་རབ་ཀྱི་དཔར་བྱང་།
དེ་ཡང་རང་ཅག་བོད་ཁ་བ་ཅན་གྱི་ལྗོངས་སུ་སྤྱི་ལོའི་དུས་
རབས་བདུན་པ་ནས་བཟུང༌། མཉམ་མེད་ཤཱཀྱའི་རྒྱལ་པོའི་
བསྟན་པ་རིན་པོ་ཆེ་དར་བ་དང་། སྔ་ཕྱི་བར་གསུམ་དུ་ཆོས་
རྒྱལ་ལོ་པན་སྐྱེས་མཆོག་རྣམས་ཀྱིས་ངལ་བ་དུ་མ་ཁྱད་དུ་བསད་
དེ། རྒྱལ་བའི་གསུང་རབ་རིན་པོ་ཆེ་དང་། དེའི་དགོངས་
འགྲེལ་གྱི་བསྟན་བཅོས་དུ་མ་གདན་དྲངས་པ་དང་། དེ་དག་
བོད་ཀྱི་སྐད་དུ་བསྒྱུར་བར་མཛད་པ་དང་། དེ་བཞིན་དུ་
ཡུལ་དུས་ཀྱི་གདུལ་བྱར་འཚམས་པའི་བཀའ་བསྟན་གྱི་དགོངས་
པ་ཕྱིན་ཅི་མ་ལོག་པ་བཀྲལ་བའི་བོད་འགྲེལ་སོགས་ཀྱི་གསུང་
རབ་རི་བོའི་གཏོས་དང་མཉམ་པ་ཞིག་བྱུང་ཡོད་ཀྱང་། དུས་
དབང་གིས་རྐྱེན་པའི་མང་པོ་ཅིག་འབྱུང་བའི་མངལ་དུ་ཐིམ་
ཟིན་པ་དང་། ཕྱོགས་ཙམ་བཞུགས་པ་རྣམས་ཀྱང་སྔ་མའི་
དབང་དུ་འགྲོ་བར་དོགས་ནས། འདི་དག་ཀུན་གདུལ་བྱའི་
བསོད་ནམས་ཀྱི་བགོ་སྐལ་མི་ཉམ་གོང་འཕེལ་གྱི་ཆེད་དུ་
དམིགས་ཏེ། མཚུར་ཕུ་དགོན་གཙུག་ལག་དཔེ་ཚོགས་ནས།
བོད་ཀྱི་ཆོས་བརྒྱུད་ཆེན་པོ་བཞིའི་ཡ་གྱལ་འགྲོ་མགོན་བཀའ་
བརྒྱུད་པའི་མཁས་གྲུབ་དམ་པ་རྣམས་ཀྱི་གསུང་རབ་རིན་པོ་ཆེ་
གཙོ་བོར་གྱུར་པའི་རིས་མེད་ཀྱི་དམ་པ་ཀུན་གྱི་ལེགས་བཤད་
རྣམས་ཀུན་གྱིས་བལྟ་ཀློག་ཐུབ་པ་དང༌། ཉམས་བཞེས་ཀྱིས་
ནང་གི་དད་པ་དང་ཤེས་རབ་རྣམ་གཉིས་གོང་ནས་གོང་འཕེལ་
དུ་འགྲོ་བའི་མཐུན་རྐྱེན་ཉིད་དུ་རིས་མེད་གཟིགས་འབུལ་
བསྟར་བ་ལགས། །
དམ་པའི་ཆོས་སྦྱིན་པས་ཟླ་ཚེས་བཟང་པོར་དགེ།

པར་བྱང་སྨོན་ཚིག །
༄༅།། ཨོཾསུ སྟི སིདྡྷི རསྟུ། དེང་འདིར་གསུང་རབ་རིན་ཆེན་འཕྲུལ་
པར་དུ། བཞེངས་དགེས་ལེགས་བྱས་འདིས་མཚོན་དུས་གསུམ་དུ། །
བགྱིས་པའི་དགེ་ཚོགས་དྲི་མ་མེད་པ་རྣམས། །གཅིག་ཏུ་བསྡོམས་ཏེ་
མཐུན་རྐྱེ ན་སྒྲུབ་རྣམས་དང་། །བསྟན་པའི་སྦྱིན་བདག་ཚེ་རིང་འབྱོར་
ལྡན་ཞིང་། །མ་གྱུར་ནམ་མཁའི་མཐའ་མཉམ་འགྲོ་བ་ཀུན། །སྒྲི་བ་
གཉིས་བྱང་ཞིང་ཚོགས་གཉིས་མྱུར་རྫོགས་ཏེ། །བླ་མེད་རྣམ་གྲོལ་
ཐོབ་པའི་རྒྱུ་རུ་བསྔོ། །བསྟན་འཛིན་དམ་པ་གང་ན་སུ་བཞུགས་
རྣམས། །སྐུ་ཚེའི་རྐྱེན་གེགས་མཐའ་དག་རབ་ཞི་ནས། །བསྟན་འགྲོའི་
དོན་ཆེན་བླ་མེད་མཛད་བཞིན་དུ། །དམ་ཆོས་བདུད་རྩིའི་སྦྲང་ཆར་
འབེབས་གྱུར་ཅིག །ཡངས་པའི་རྒྱལ་ཁམས་ཀུན་ཏུ་ལོ་ལེགས་ཤིང་། །
ནད་མུག་འཁྲུག་རྩོད་ཐམས་ཅད་ཞི་བ་དང་། །མི་མཐུན་རྒུད་པའི་མིང་ ་
ཡང་མི་གྲགས་པར། །རྫོགས་ལྡན་དང་པོའི་ལང་ཚོ་འཆར་བར་ཤོག །
དེའི་མཐུས་ཁ་བ་རི་པའི་སྐྱེ་དགུའི་ཡིད། །རྣམ་དཀར་དགེ་བའི་ལས་ལ་

ཕྱོགས་པ་དང་། །མཐུན་རྐྱེ ན་ལེགས་ཚོགས་གོང་ནས་གོང་འཕེལ་ཏེ། །
དམ་ཆོས་འཛིན་པའི་སྣོད་དུ་རུང་བར་ཤོག །འཇིག་རྟེ ན་དབང་ཕྱུག་
ཕྱག་ན་པདྨོ་ཡི། །ཞབས་པད་བྷོ་ཊའི་ལྗོངས་འདིར་མྱུར་བཀོད་དེ། །
ཞི་བསིལ་ཆོས་ཀྱི་བདུད་རྩིའི་ཟིལ་མངར་རོར། །ལོངས་སུ་སྤྱོད་པའི་
སྐལ་བཟང་མྱུར་འཆར་ཤོག ཁྱད་པར་བསྟན་པའི་སྙིང་པོ་སྒྲུབ་བརྒྱུད་
ཀྱི༑ ༑རིང་ལུགས་དྲི་མེད་ས་ཆེན་ཡོངས་ཁྱབ་སྟེ། །བསྟན་པ་འཛིན་
པའི་སྐྱེས་བུ་དམ་པ་རྣམས། །སྐུ་ཚེ་མི་འགྱུར་ཚེ་ལྷའི་ངོ་བོར་བརྟན། །
ཕྲིན་ལས་མི་ཟད་ཉི་ཟླའི་འོད་དང་སྡེབ། །འདུས་ཚོགས་དགེ་འདུན་
བགྲང་ཡས་རྒྱུ་སྐར་ལ། །ཟབ་རྒྱས་ཆོས་ཀྱི་གྲུ་ཆར་འབེབས་པར་
ཤོག །ལྷ་རྣམས་མཁའ་ལ་ཤིས་པའི་གླུ་དབྱངས་ལེན། །འགྲོ་རྣམས་
བདེ་ཞིང་སྐྱིད་པས་ཡུན་དུ་འཚོ། །ཀླུ་རྣམས་དགའ་བས་ནོར་འཛིན་
དབྱིག་གིས་བཀང་། །མཐར་ཐུག་སངས་རྒྱས་ཡེ་ཤེས་ཐོབ་པར་ཤོག །
ཅེས་པའང་༧རྒྱལ་དབང་ཀརྨ་པ་སྐུ་ཕྲེང་བཅུ་བདུན་པ་ཨོ་རྒྱན་ཕྲིན་ལས་རྡོ་རྗེ་
མཆོག་དགུང་གྲངས་བཅུ་གསུམ་སྟེང་འོག་མིན་མཚུར་ཕུའི་གདན་སར་ལྗགས་རྩོམ་
གནང་བའི་གསུང་རྟེན་གསར་བསྐྲུན་གྱི་དགེ་བསྔོའི་སྨོན་ཚིག་གོ།

མཚུར་ཕུ་དགོན་གཙུག་ལག་དཔེ་ཚོགས།
དེང་ཕྲེང་དྲུང་ཁྱུ ། །
བདག་ནི་ལྕམ་དྲལ་ཐུགས་ཀྱི་དཀྱིལ་འཁོར་དུ།།
འགྱུར་བ་མེད་པར་ལྷུན་གྱིས་གྲུབ་པ་དང༌། ། །
རབ་འབྱམས་རྒྱལ་བའི་བཀའ་ལས་དབང་ཐོབ་པའི། །
འགྲོ་ཀུན་དཔལ་དུ་འགྱུར་བའི་བཀྲ་ཤིས་ཤོག།
ཀུན་མཁྱེན་དྷ་མ་ཀ་རས།

